vv_utf8 [cpd classification 2.5.6]
[pts vol vv - ] [\z vv /] [\f i /]
[pts page 001] [\q   1/]
[bjt vol vv - ] [\z vv /] [\w i /]
[bjt page 002] [\x   2/]

suttantapiṭake

vimānavatthupāḷi

namo tassa bhagavato arahato sammā sambuddhassa.

1. pīṭhavaggo

1. 1
1. pīṭhaṁ te sovaṇṇamayaṁ uḷāraṁ
manojavaṁ gacchati yena kāmaṁ,
alaṅkate mālyadhare1 suvatthe
obhāsasi vijjurivabbhakūṭaṁ.

2. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

3. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

4. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

5. ahaṁ manussesu manussabhūtā
abbhāgatānāsanakaṁ2 adāsiṁ,
abhivādayiṁ añjalikaṁ akāsiṁ
yathānubhāvañca adāsi dānaṁ.

6. tena me tādiso vaṇṇo tena me idhamijjhati
uppajjanti ca me bhogā ye keci manaso piyā.

7. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

paṭhamapīṭhavimānaṁ.

1. 2
[pts page 002] [\q   2/]
8. pīṭhaṁ te vephariyamayaṁ uḷāraṁ
manojavaṁ gacchati yena kāmaṁ,
alaṅkate mālyadhare suvatthe
obhāsasi vijjurivabbhakūṭaṁ.

1. malyadhare - sīmu.
2. abbhāgatānaṁ āsanakaṁ - sīmu.

[bjt page 4] [\x   4/]

9. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

10. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

11. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

12. ahaṁ manussesu manussabhūtā
abbhāgatānāsanakaṁ adāsiṁ,
abhivādayiṁ añjalikaṁ akāsiṁ
yathānubhāvañca adāsi dānaṁ.

13. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

14. akkhāmi te bhikkhu mahānubhāva
manussabhūtā yamakāsi puññaṁ,
tenambhi evaṁ jalitānubhāvā
vaṇṇo ca me sabbadisā pabhāsatīti.

dutiyapīṭhavimānaṁ.

1. 3

15. pīṭhaṁ te sovaṇṇamayaṁ uḷāraṁ
manojavaṁ gacchati yena kāmaṁ,
alaṅkate mālyadhare suvatthe
obhāsasi vijjurivabbhakūṭaṁ

16. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

17. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

18. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

[bjt page 6] [\x   6/]
[pts page 003] [\q   3/]
19. appassa kammassa phalaṁ mamedaṁ1
yenamhi2 evaṁ jalitānubhāvā,
ahaṁ manussesu manussabhūtā
purimāya jātiyā manussaloke

20. addasaṁ virajaṁ bhikkhuṁ vippasannamanāvilaṁ,
tassa adāsahaṁ piṭhaṁ pasannā sehi pāṇihi

21. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

22. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbādisā pabhāsatīti.

tatiyapīṭhavimānaṁ.

1. 4

23. pīṭhaṁ te vephariyamayaṁ uḷāraṁ
manojavaṁ gacchati yena kāmaṁ,
alaṅkate mālyadhare suvatthe
obhāsasi vijjurivabbhakūṭaṁ.

24. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

25. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

26. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

27. appassa kammassa phalaṁ mamedaṁ
yenamhi evaṁ jalitānubhāvā
ayaṁ manussesu manussabhūtā
purimāya jātiyā manussaloke.

28. addasaṁ virajaṁ bhikkhuṁ vippasannamanāvilaṁ,
tassa adāsahaṁ pīṭhaṁ pasannā sehi pāṇāhi.

1. mametaṁ - katthavi
2. tenamhi - katthavi

[bjt page 8] [\x   8/]

29. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

30. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

catutthapīṭhavimānaṁ.

1. 5
[pts page 004] [\q   4/]
31. kuñjaro te varārogo nānā ratanakappano,
ruciro thāmavā javasampanno1 ākāsamhi samīhati.

32. padumī padumapattakkhī2 padumuppalajutindharo, 3
padumacuṇṇābhikiṇṇaṅgo soṇṇapokkharamālavā4

33. padumānusaṭaṁ maggaṁ padumapattavibhūsitaṁ,
ṭhītaṁ vaggumanugghāti mitaṁ gacchati vāraṇo

34. tassa pakkamamānassa soṇṇakaṁsā ratissarā,
tesaṁ sūyyati nigghoso turiye pañcaṅgike yathā

35. tassa nāgassa khandhasmiṁ sucivatthā alaṅkatā,
mahantaṁ accharāsaṅghaṁ vaṇṇena atirocasi5

36. dānassa te idaṁ phalaṁ atho sīlassa vā pana,
atho añjalikammassa taṁ me akkhāhi pucchitāti.

37. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalanti.

38. disvāna guṇasampannaṁ jhāyiṁ jhānarataṁ sataṁ,
adāsiṁ pupphābhikiṇṇaṁ āsanaṁ dussasanthataṁ.

39. upaḍḍhapadumamālāhaṁ āsanassa samantato,
abbhokirissaṁ pattehi pasannā sehi pāṇīhi.

1. thāmasampanno - katthavi
2. padamapattakkhī - machasaṁ.
3. padamuppalajutindharo - machasaṁ.
4. soṇṇapokkharamālamā - machasaṁ.
5. atirocati - katthacī

[bjt page 10] [\x  10/]

40. tassa kammassa kusalassa1 idaṁ me īdisaṁ phalaṁ,
sakkāro garukāro ca devānaṁ apacitā ahaṁ.

41. yo ce sammāvimuttānaṁ sattānaṁ brahmacārinaṁ,
pasanno āsanaṁ dajjā evaṁ nando yathā ahaṁ.

42. tasmāhi atthakāmena mahantambhikaṅkhatā,
āsanaṁ dātabbaṁ hoti sarīranti madhārinanti.

kuñjaravimānaṁ.

1. 6

43. suvaṇṇacchadanaṁ nāvaṁ nārī āruyha tiṭṭhasi,
ogāhasi pokkharaṇiṁ padumaṁ chindasi pāṇinā.

44. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

45. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti,

46. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalantī.

47. ahaṁ manussesu manussabhūtā
purimāya jātiyā manussaloke,
disvāna bhikkhū tasite kilante
uṭṭhāya pātuṁ udakaṁ adāsiṁ.

48. yo ve kilantāna pipāsitānaṁ
uṭṭhāya pātuṁ udakaṁ dadāti,
sītodakā tassa bhavanti najjo
pahūtamālyā bahupuṇḍarīkā.

49. tamāpagā anupariyanti sabbadā
sītodīkā vālukasanthatā nadī,
ambā ca sālā tilakā ca jambuyo
uddālakā pāṭaliyo ca phullā.

1. kammakusalassa - machasaṁ.

[bjt page 12] [\x  12/]

50. taṁ bhūmibhāgehi upetarūpaṁ
vimānaseṭṭhaṁ bhūsasobhamānaṁ,
tassīdha1 kammassa ayaṁ vipāko
etādisaṁ katapuññā2 labhanti.

51. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

52. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

paṭhamanāvāvimānaṁ.

1. 7

53. suvaṇṇacchadanaṁ nāvaṁ nārī āruyha tiṭṭhasi,
ogāhasi pokkharaṇiṁ padumaṁ chindasi pāṇinā.

54. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

55. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

56. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

57. ahaṁ manussesu manussabhūtā
purimāya jātiyā manussaloke,
disvāna bhikkhuṁ tasitaṁ kilantaṁ
uṭṭhāya pātuṁ udakaṁ adāsiṁ.

58. yo ce kilantassa pipāsitassa
uṭṭhāya pātuṁ udakaṁ dadāti,
sītodakā tassa bhavanti najjo
pahūtamālyā bahupuṇḍarīkā.

59. tamāpagā anupariyanti sabbadā
sītodakā vālukasanthatā nadī,
ambā ca sālā tilakā ca jambuyo
uddālakā pāṭaliyo ca phullā.

1. tasseva - syā.
2. puññakatā - machasaṁ.

[bjt page 14] [\x  14/]

60. taṁ bhūmibhāgehi upetarūpaṁ
vimānaseṭṭhaṁ bhusasobhamānaṁ,
tassīdha kammassa ayaṁ vipāko
etādisaṁ katapuññā labhanti.

61. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

62. akkhāmi te bhikkhu mahānubhāva
manussabhūtā yamakāsi puññaṁ, *
tenamhi evaṁ jalitānubhāvā
vaṇṇo ca me sabbadisā pabhāsatīti.

dutiyanāvāvimānaṁ.

1. 8

63. suvaṇṇacchadanaṁ nāvaṁ nārī āruyha tiṭṭhasi,
ogāhasi pokkharaṇiṁ padumaṁ chindasi pāṇinā.

64. kūṭāgārā nivesā te vibhattā bhāgaso mitā,
daddallamānā ābhanti samantā caturo disā.

65. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

66. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.
[pts page 005] [\q   5/]
67. sā devatā attamanā sambuddheneva pucchitā
pañhaṁ puṭṭhā viyākāsi yassa kammassidaṁ phalanti.
[pts page 007] [\q   7/]
68. ahaṁmanussesu manussabhūtā
purimāya jātiyā manussaloke,
disvāna bhikkhū tasite kilante
uṭṭhāya pātuṁ udakaṁ adāsiṁ.

69. yo ve kilantāna pipāsitānaṁ
uṭṭhāya pātuṁ udakaṁ dadāti,
sītodakā tassa bhavanti najjo
pahūtamālyā bahu puṇḍarīkā.

* ettha dissate marammachaṭṭha saṅgīti potthake ''akkhāmi te buddha mahānubhāva manussabhūtā yamakāsi puññāpi pādantidvayaṁ.

[bjt page 16] [\x  16/]

70. tamāpagā anupariyanti sabbadā
sītodakā vālukasanthatā nadī,
ambā ca sālā tilakā ca jambuyo
uddālakā pāṭaliyo ca phullā.

71. taṁ bhūmibhāgehi upetarūpaṁ
vimānaseṭṭhaṁ bhusasobhamānaṁ,
tassīdha kammassa ayaṁ vipāko
etādisaṁ katapuññā labhanti.

72. kūṭāgārā nivesā me vibhattā bhāgaso mitā,
daddallamānā ābhanti samantā caturo disā.

73. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

74. tenamhi evaṁ jalitānubhāvā
vaṇṇo ca me sabbadisā pabhāsati,
etassa kammassa phalaṁ mamedaṁ
atthāya buddho udakaṁ apāyīti1.

tatiyanāvā vimānaṁ.

1. 9

75. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā.

76. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

77. kena tvaṁ vimalobhāsā atirocasi devate2,
kena te sabbagattehi sabbā obhāsare3 disā.

78. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.
[pts page 006] [\q   6/]
79. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

1. apāsīti - sī, syā, [pts.]
2. devatā - machasaṁ.
3. obhāsate - machasaṁ.

[bjt page 18] [\x  18/]

[pts page 008] [\q   8/]
80. ahaṁ manussesu manussabhūtā
pūrimāya jātiyā manussaloke,
tamandhakāramhi timīsikāyaṁ
padīpakālamhi adaṁ padīpaṁ1

81. yo andhakāramhi timīsikāyaṁ
padīpakālamhi dadāti dīpaṁ,
uppajjati jotirasaṁ vimānaṁ
pahūtamālyaṁ bahupuṇḍarīkaṁ.

82. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

83. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

84. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.
dīpavimānaṁ.

1. 10

85. abhikkannena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

86. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

87. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

88. sā devatā attamanā moggallānena pucchitā.
pañhaṁ puṭṭhā viyākāsi yassa kammassidaṁ phalaṁ.

89. ahaṁ manussesu manussabhūtā
purimāya jātiyā manussaloke.
addasaṁ virajaṁ buddhaṁ vippasannamanāvilaṁ

1. adāya dīpaṁ - machasaṁ.

[bjt page 20] [\x  20/]

90. āsajja dānaṁ adāsiṁ akāmā tiladakkhiṇaṁ
dakkhiṇeyyassa buddhassa pasannā sehi pāṇihi.

91. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

92. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.
[pts page 009] [\q   9/]
tiladakkhiṇāvimānaṁ.

1. 11

93. koñcā mayūrā diviyā ca haṁsā
vaggussarā kokilā sampatanti,
pupphābhikiṇṇaṁ rammamidaṁ vimānaṁ
anekacittaṁ naranārisevitaṁ.

94. tatthacchasi devi mahānubhāve
iddhi1 vikubbantī anekarūpā,
imā ca te accharāyo samantato
naccanti gāyanti pamodayanti2.

95. devidadhipattāsi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

96. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

97. ahaṁ manussesu manussabhūtā
patibbatā nāññamanā3 ahosiṁ,
mātāva puttaṁ anurakkhamānā
kuddhapahaṁ4 nappharusaṁ avocaṁ.

98. sacce ṭhitā mosavajjaṁ pahāya
dāne ratā saṅgahitattabhāvā,
annaṁ ca pānaṁ ca pasannacittā
sakkacca dānaṁ vipulaṁ adāsiṁ.

1. iddhiṁ - katthaci
2. pamodayanti ca - machasaṁ.
3. patibbatā naññamanā - machasaṁ.
4. kuddhāpihaṁ - machasaṁ.

[bjt page 22] [\x  22/]

99. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

100. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

patibbatāvimānaṁ.

1. 12

101. vepharīyatthambhaṁ ruciraṁ pabhassaraṁ
vimānamāruyha anekacittaṁ
tatthacchasi devi mahānubhāve
uccāvacā iddhivikubbamānā
imā ca te accharāyo samantato
naccanti gāyanti pamodayanti1
[pts page 010] [\q  10/]
102. deviddhipattāsi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti

103. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ

104. ahaṁ manussesu manussabhūtā
upāsikā cakkhumato abhosiṁ
pāṇātipātā viratā ahosiṁ
loke adinnaṁ parīvajjayissaṁ

105. amajjapā no ca2 musā abhāsiṁ3
sakena sāmināva4 ahosiṁ tuṭṭhā
annañca pānañca pasannacittā
sakkacca dānaṁ vipulaṁ adāsiṁ

106. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

107. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti

dutiya patibbatāvimānaṁ.

1. pamodayanti ca - machasaṁ,
2. nāpi - syā.
3. abhāṇiṁ - machasaṁ.
4. sāmitā - machasaṁ.

[bjt page 24] [\x  24/]

01. 13

108. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

109. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

110. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

111. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

112. ahaṁ manussesu manussabhūtā
suṇisā ahosiṁ sasurassa gehe1
addasaṁ virajaṁ bhikkhuṁ vippasannamanāvilaṁ

113. tassa adāsahaṁ pūvaṁ pasannā sehi pāṇihi
bhāgaḍḍhabhāgaṁ datvāna modāmi nandane vane

[pts page 011] [\q  11/]
114. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

115. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

suṇisāvimānaṁ.

[bjt page 24] [\x  24/]

1. 14

116. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

117. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

1. ghare, - syā.

[bjt page 26] [\x  26/]

118. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

119. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

120. ahaṁ manussesu manussabhūtā
suṇisā ahosiṁ sasurassa gehe
addasaṁ virajaṁ bhikkhuṁ vippasannamanāvilaṁ

121. tassa adāsahaṁ pūvaṁ pasannā sehi pāṇihi
bhāgaḍḍhabhāgaṁ datvāna modāmi nandane vane

122. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

123. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

dutiya suṇisāvimānaṁ.

1. 15

124. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

125. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

126. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

127. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

[bjt page 28] [\x  28/]

[pts page 012] [\q  12/]
128. issā ca maccheramatho paḷāso,
nāhosi mayhaṁ gharamāvasantiyā
akkodhanā bhattuvasānuvattinī
uposathe niccahamappamattā.

129. cātuddasiṁ pañcadasiṁ yā ca pakkhassa aṭṭhamī,
pāṭihāriyapakkhañca aṭṭhaṅgasusamāgataṁ

130. uposathaṁ upavasissaṁ sadā sīlesu saṁvutā,
saṁyamā saṁvibhāgā ca vimānaṁ āvasāmahaṁ1

131. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

132. pañca sikkhaṁ pade ratā ariyasaccāna kovidā,
upāsikā cakkhumato gotamassa yasassino.

133. sāhaṁ sakena sīlena yasasā ca yasassinī,
anubhomi sakaṁ puññaṁ sukhitā camhi anāmayā.

134. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

135. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

mama ca bhante vacanena bhagavato pāde sirasā vandeyyāsi, uttarā nāma bhante upāsikā bhagavato pāde sirasā vandatīti anacchariyaṁ kho panetaṁ bhante yaṁ maṁ bhagavā aññatarasmiṁ sāmaññaphale vyākareyya. taṁ bhagavā sakadāmiphale viyākāsīti.

uttarāvimānaṁ.

1. 16

136. yuttā ca te parama alaṅkatā hayā
adhomukhā aghasigamā balī javā
abhinimmitā pañcarathā satā ca te
anventi taṁ sārathicoditā hayā.

137. sā tiṭṭhasi rathavare alaṅkatā
obhāsayaṁ jalamiva jotipāvako
pucchāmi taṁ varatanu2 anomadassane
kasmā nu kāyā anadhivaraṁ upāgamīti.

1. āvasāmimaṁ - sī.
2. varacāru - katthavi.

[bjt page 30] [\x  30/]

138. kāmaggapattānaṁ yamāhunuttaraṁ1
nimmāya nimmāya ramanti devatā
tasmā kāyā accharā kāmavaṇṇīnī
idhāgatā anadhivaraṁ namassitunti.
[pts page 013] [\q  13/]
139. kiṁ tvaṁ pure sucaritamācarīdha
kenacchasi tvaṁ amitayasā sukhedhitā
iddhī ca te anadhivarā vihaṅgamā
vaṇṇo ca te dasadisā virocati.

140. devehi taṁ parivutā sakkatā casi
kuto cutā sugatigatāsi devate
kassa vā tvaṁ vacanakarānusāsaniṁ
ācikkha me tvaṁ yadi buddhasāvikāti.

141. nagantare nagaravare sumāpite
paricārikā rājavarassa sirīmato
nacce gīte paramasusikkhitā ahuṁ
sirimāti maṁ rājagahe avedisuṁ. 2

142. buddho ca me isinisabho vināyako
adesayī samuyadadukkhaniccataṁ
asaṅkhataṁ dukkhanirodhasassataṁ
maggañcimaṁ akuṭilamañjasaṁ sivaṁ.

143. sutvānahaṁ amatapadaṁ asaṅkhataṁ
tathāgatassanadhivarassa sāsanaṁ
sīlesavahaṁ paramasusaṁvutā ahuṁ
dhamme ṭhitā naravarabuddhabhāsite. 3

144. √atvānahaṁ virajapadaṁ asaṅkhataṁ
tathāgatena nadhivarena desitaṁ
tatthevahaṁ samathasamādhimāphusiṁ
sā yeva me paramaniyāmatā ahu.

145. laddhānahaṁ amatavaraṁ visesanaṁ
ekaṁsikā abhisamaye visesiya
asaṁsayā bahujanapūjitā ahaṁ
khiḍḍhāratiṁ4 paccanubhomanappakaṁ.

146. evaṁ ahaṁ amatadassamhi devatā
tathāgatassanadhivarassa sāvikā
dhammaddasā paṭhamaphale patiṭṭhitā
sotāpannā na ca pana matthiduggati.

1. yamāhunuttārā - syā.
2. avediṁsu - sīmu. pa.
3. naravarabuddhadesite - machasaṁ.
4. khiḍḍaṁratiṁ - syā.

[bjt page 32] [\x  32/]

147. sā vandituṁ anadhivaraṁ upāgamiṁ
pāsādike kusalarathe ca bhikkhavo
namassituṁ samaṇasamāgamaṁ sivaṁ
sagāravā sirimato dhammarājino.
[pts page 014] [\q  14/]
148. disvā muniṁ muditamanamhi pīṇitā
tathāgataṁ naravaradammasārathiṁ
taṇhacchidaṁ kusalarataṁ vināyakaṁ
vandāmahaṁ parahitānukampakanti.

sirimāvimānaṁ.

1. 17

149. idaṁ vimānaṁ ruciraṁ pabhassaraṁ
vephariyatthamhaṁ satataṁ sunimmitaṁ
sovaṇṇarukkhehi1 samantamotthataṁ ṭhānaṁ mamaṁ kammavipākasambhavaṁ.

150. patrūpapannā purimaccharā imā
sataṁ sahassāni sakena kammunā
tuvaṁsi ajjhapagatā yasassinī
obhāsayaṁ tiṭṭhasi pubbadevatā.

151. sasī adhiggayha yathā virocati
nakkhattarājāriva tārakāgaṇaṁ
tatheva tvaṁ accharāsaṅgamaṁ2 imaṁ
daddallamānā yasasā virocasi.

152. kuto nu āgamma anomadassane
uppannā tvaṁ bhavanaṁ mamaṁ idaṁ
brahmaṁva devā tidasā saindakā
sabbe na tappāmase dassanena tanti. 3

153. yametaṁ sakka anupucchase mamaṁ
kuto vutā tvaṁ idha āgatāti4
bārāṇasī nāma puratthi kāsinaṁ
tattha pure ahosiṁ kesakārikā.

154. buddhe ca dhamme ca pasannamānasā
saṅgheca ekantagatā asaṁsayā
akhaṇḍasikkhāpadā āgatapphalā
sambodhidhamme niyatā anāmayāti.

1. suvaṇṇarukkhehi - machasaṁ
2. accharāsaṅganaṁ - machasaṁ
3. dassanātanti - sī.
4. āgatā tuvaṁ - syā.
kuto vutāya āgatikava [pts.]

[bjt page 34] [\x  34/]

155. tantyābhinandamase sāgatañca1 te
dhammena ca tvaṁ yassā virocasi
buddhe ca dhamme ca pasannamānase
saṅghe ca ekantagate asaṁsaye
akhaṇḍa sikkhāpade āgatapphale
sambodhidhamme niyate anāmayeti.

kesakārīvimānaṁ.

pīṭhavaggo paṭhamo.

tassuddānaṁ: -

pañcapīṭhā tayo nāvā dīpatiladakkhiṇā duve
pati dve suṇisā uttarā sirimā kesakārikā
vaggo tena pavuccatīti.
[pts page 015] [\q  15/]
1. svāgatañca - machasaṁ.

[bjt page 36] [\x  36/]

2. cittalatāvaggo

2. 1
[pts page 016. [\q  16/]     ]
156. api sakko'va devindo ramme cittalatā vane
samantā anuppiyāsi nārīgaṇapurakkhatā
obhāsentī disā sabbā osadhī viya tārakā.

157. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

158. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

159. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

160. ahaṁ manussesu manussabhūtā dāsī ahosiṁ parapessiyā kule
upāsikā cakkhumato gotamassa yasassino
tassā me nikkhamo āsi sāsane tassa tādino.

161. kāmaṁ bhijjatu'yaṁ kāyo neva atthettha santhanaṁ1
sikkhāpadānaṁ pañcannaṁ maggo sovatthiko sivo.

162. akaṇṭako agahano uju sabbhi pavedito
nikkhamassa phalaṁ passa yathidaṁ pāpuṇitthikā.

163. āmantanikā raññomhi sakkassa vasavattino
saṭṭhituriyasahassāni paṭibodhaṁ karonti me.

164. ālambo gaggaro2 bhīmo sādhuvādī ca saṁsayo,
pokkharo ca suphasso ca vīṇāmokkhā ca nāriyo.

165. nandā ceva sunandā ca soṇadinnā sucimbhitā3
alambusā missakesī ca puṇḍarīkātidāruṇī.

166. eṇiphassā suphassā ca subhaddā muduvādinī,
etā caññā ca seyyasā4 accharānaṁ pabodhikā.

1. saṇaṭhanaṁ - machasaṁ.
2. gaggamo - syā.
3. sucimbhikā - syā.
4. seyyāse - sīmu. pa.

[bjt page 38] [\x  38/]

167. kāmaṁ kālenupāgantvā abhibhāsanti devatā,
handa naccāma gāyāma handa taṁ ramayāmase.

168. nayidaṁ akatapuññānaṁ katapuññānamevidaṁ
asokaṁ nandānaṁ rammaṁ tidasanaṁ mahāvanaṁ.

169. sukhaṁ akatapuññātaṁ idha natthi parattha ca,
sukhañce katapuññānaṁ idha ceva paratthe ca.

170. tesaṁ sahavyakāmānaṁ kattabbaṁ kusalaṁ bahuṁ
katapuññā hi modanti sagge bhosasamaṅginoti.

dāsīvimānaṁ.

2. 2

171. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārākā.

172. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

173. pucchāmi taṁ mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

174. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

175. kevaṭṭadvārā nikkhamma ahu mayhaṁ nivesanaṁ,
tattha sañcaramānānaṁ sāvakānaṁ mahesinaṁ.

176. odanaṁ kummāsaṁ sākaṁ1 loṇasovīrakañcahaṁ,
adāsiṁ ujubhūtesu vippasannena cetaso.

177. cātuddasiṁ pañcadasiṁ yā ca pakkhassa aṭṭhamī,
pāṭihāriyapakkhañca aṭṭhaṅgasusamāgataṁ

178. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ

1. ḍākaṁ - machasaṁ.

[bjt page 40] [\x  40/]

179. pāṇātipātā vīratā musāvādā ca saññatā,
theyyā ca aticārā ca majjapānā ca ārakā

180. pañcasikkhāpade ratā ariyasaccāna kovidā,
upāsikā cakkhumato gotamassa yasassino

181. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

182. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

mama ca bhante vacanena bhagavato pāde sirasā vandeyyāsi, lakhumā nāma bhante upāsikā bhagavato pāde sirasā vandatīti. anacchariyaṁ kho panekaṁ bhante yaṁ maṁ bhagavā aññatarasmiṁ sāmaññaphale vyākareyya taṁ bhagavā sakadāgāmiphale vyākāsīti.

lakhumāvimānaṁ.

2. 3

183. piṇḍāya te carantassa tuṇhībhūtassa tiṭṭhato,
daḷiddā kapaṇā nārī parāgāraṁ avassitā1

184. yā te adāsi ācāmaṁ pasantā sehi pāṇihi,
sā hitvā mānusaṁ dehaṁ kannu sā disataṁ gatā

185. piṇḍāya me carantassa tuṇhībhūtassa tiṭṭhato,
daḷiddā kapaṇā nārī parāgāraṁ avassitā

186. yā me adāsi ācāmaṁ pasantā sehi pāṇihi,
sā hitvā mānusaṁ dehaṁ vippamuttā ito cutā

187. nimmāṇaratino nāma santi devā mahiddhikā,
tattha sā sukhitā nārī modatācāmadāyikāti

188. abho dānaṁ varākiyā kassape supatiṭṭhitaṁ,
parābhatena dānena ijjhittha vata dakkhiṇā

189. yā mahesittaṁ kāreyya cakkavattissa rājino
nārī sabbaṅgakalyāṇī bhattu cānomadassikā
etassācāmadānassa kalaṁ nāgghati soḷasiṁ.

1. apassitā - machasaṁ

[bjt page 42] [\x  42/]

190. sataṁ nikkhā sataṁ assā sataṁ assatarīrathā
sataṁ kaññā sahassāni āmuttamaṇīkuṇḍalā
etassācāmadānassa kalaṁ nāgghanti soḷasiṁ

191. sataṁ hemavatā nāgā īsā dantā urūḷhavā
suvaṇṇakacchā mātaṅgā hemakappanavāsasā1
etassācāmadānassa kalaṁ nāgghanti soḷasiṁ

192. catunnampi2ca dīpānaṁ issaraṁ yodha kāraye,
etassācāmadānassa kalaṁ nāgghati soḷasinti

ācāmadāyikāvimānaṁ.

2. 4

193. caṇḍālī vanda pādāni gotamassa yasassino,
taveva3 anukampāya aṭṭhāsi isisattamo4

194. abhippasādehi manaṁ arahattamhi tādinī5,
khippaṁ pañjalikā vanda parittaṁ tava jīvitanti

195. coditā bhāvitattena sarīrantimadhārinā,
caṇḍālī vandi pādāni gotamassa yasassino

196. tamenamavadhī gāvī caṇḍāliṁ pañjaliṁ ṭhitaṁ,
namassamānaṁ sambuddhaṁ andhakāre pabhaṅkaranti

197. khīṇāsavaṁ vigatarajaṁ anejaṁ
ekaṁ araññamhi raho nisinnaṁ
deviddhipattā upasaṅkamitvā
vandāmi taṁ vīra mahānubhāvāti6

198. suvaṇṇavaṇṇā jalitā mahāyasā
vimānamoruyha anekacittā
parivāritā accharānaṁ gaṇena7
kā tvaṁ subhe devate vandase mamanti.

1. hemakappanivāsasā - syā,
2. catunnampi - machasaṁ.
3. tameva - machasaṁ.
4. isisuttamo - sīmu.
5. tādine, - syā,
6. mahānubhāvanti - machasaṁ, katthaci
7. accharāsaṁgaṇena - machasaṁ.

[bjt page 44] [\x  44/]

199. ahaṁ bhadante1 caṇḍālī tayā vīrena pesitā,
vandiṁ arahato pāde gotamassa yasassino

200. sāhaṁ vanditva2 pādāni cutā caṇḍālayoniyā,
vimānaṁ sabbato bhaddaṁ upapannambhi nandanaṁ3

201. accharānaṁ satasahassaṁ purakkhatvāna4 tiṭṭhati,
tāsāhaṁ pavarā seṭṭhā vaṇṇena yassa yutā.

202. pahūtakatakalyāṇā sampajānā patissatā,
muniṁ kāruṇikaṁ loke taṁ bhante vanditumāgatāti.

203. idaṁ vatvāna caṇḍālī kataññū katavedinī,
vanditvā arahato pāde tatthevantaradhāyathāti. 5

caṇḍālīvimānaṁ.

2. 5

204. nīlā pītā ca kāḷā ca mañjeṭṭhā6 atha lohitā,
uccāvacānaṁ vaṇṇānaṁ kiñjakkhaparivāritā.

205. mandāravānaṁ pupphānaṁ mālaṁ dhāresi muddhani,
nayime aññesu kāyesu rukkhā santi sumedhase.

206. kena kāyaṁ upapannā tāvatiṁsaṁ yasassinī,
devate pucchitācikkha kissa kammassidaṁ phala'nti

207. bhadditthiti7 maṁ aññiṁsu kimbilāyaṁ upāsikā,
saddhā sīlena sampannā saṁvibhāgaratā sadā.

208. acchādanañca bhattañca senāsanaṁ padīpiyaṁ,
adāsiṁ ujubhūtesu vippasannena cetasā

209. cātuddasiṁ pañcadasiṁ yā ca pakkhassa aṭṭhamī,
pāṭihāriyapakkhañca aṭṭhaṅgasusamāgataṁ.

210. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ.

1. bhaddante - machasaṁ.
2. vanditvā - machasaṁ.
3. nandane - machasaṁ
4. purakkhitvā - syā,
5. tatthevantaradhāyatīti - syā,
6. mañjiṭṭhā - machasaṁ
mañjiṭṭhā - [pts]
7. bhadditthikāti maṁ aññasu - machasaṁ.

[bjt page 46] [\x  46/]

211. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

212. pañca sikkhāpade ratā ariyasaccāna kovidā,
upāsikā cakkhumato appamādavihāriṇī.

213. bhikkhu cahaṁ paramahitānukampake
abhojayaṁ tapassiyugaṁ mahāmuniṁ
katāvāsā katakusalā tato cutā
sayaṁpabhā anuvicarāmi nandanaṁ.

214. aṭṭhaṅgikaṁ aparimitaṁ sukhāvahaṁ
uposathaṁ sattamupāvasiṁ ahaṁ
katāvāsā katakusalā tato cutā
sayaṁpabhā anuvicarāmi nandananti.
[pts page 021] [\q  21/]
bhadditthivimānaṁ.

2. 6

215. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

216. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

217. kena tvaṁ vimalobhāsā atirocasi devate,
kena te sabbagattehi sabbā obhāsare disā.

218. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti.

219. *sā devatā attamanā moggallānena pucchatā,
pañhaṁ puṭṭhā viyākāsi yassakammassidaṁ phalaṁ.

* nāgatāpyayaṁ gāthā sīhalakkharavimānavatthumhi, tassaṁ aṭṭhakathāyaṁ āgatā, tasmā sā idha pakkhittā.

[bjt page 48] [\x  48/]

220. soṇadinnāti maṁ aññiṁsu1 nālandāyaṁ upāsikā,
saddhā sīlena sampannā saṁvibhāgaratā sadā.

221. acchādanañca bhattañca senāsanaṁ padīpiyaṁ,
adāsiṁ ujubhūtesu vippasannena cetasā

222. cātuddasiṁ pañcadusiṁ yā ca pakkhassa aṭṭhamī,
pāṭihāriya pakkhañca aṭṭhaṅgasusamāgataṁ.

223. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ.

224. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

225. pañcasikkhāpade ratā ariyasaccāna kovidā,
upāsikā cakkhumato gotamassa yasassino.

226. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

227. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatī'ti.

soṇadinnā vimānaṁ.

2. 7

228. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

229. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

230. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti.

231. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

1. aññaṁsu, - machasaṁ.

[bjt page 50] [\x  50/]

232. uposathāti maṁ aññiṁsu sāketāyaṁ upāsikā,
saddhā sīlena sampannā saṁvibhāgaratā sadā.

233. acchādanaṁ ca bhattañca senāsanaṁ padīpiyaṁ,
adāsiṁ ujubhūtesu vippasannena cetasā.
[pts page 021. [\q  21/]     ]
234. cātuddasiṁ pañcadasiṁ yā ca pakkhassa
aṭṭhami, pāṭihāriyapakkhañca aṭṭhaṅgasusamāgataṁ.

235. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ.

236. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

237. pañca sikkhāpade ratā ariyasaccāna kovidā,
upāsikā cakkhumato gotamassa yasassino.

238. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

239. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

240. abhikkhaṇaṁ nandanaṁ sutvā chando me udapajjatha1
tattha cittaṁ paṇidhāya upapannamhi nandanaṁ.

241. nākāsiṁ santhuvacanaṁ buddhassādiccabandhuno,
hīne cittaṁ paṇidhāya sāmhi pacchānutāpinīti.

242. kīva ciraṁ vimānasmiṁ idha vacchasuposathe,
devate pucchitācikkha yadi jānāsi āyunoti.

243. saṭṭhivassasahassāni tisso ca vassakoṭiyo
idha ṭhatvā mahāmuni ito cutā gamissāmi
manussānaṁ sahavyatanti.

244. mā tvaṁ uposathe bhāyi sambuddhenāpi vyākatā
sotāpannā visesayi pahīnā tava duggatīti.

uposathā vimānaṁ.

1. uppajjatha - sīmu, pa. uppajjati - katthaci

[bjt page 52] [\x  52/]

2. 8

245. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā.

246. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

247. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

248. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

249. saddhāti maṁ aññiṁsu rājagahasmiṁ upāsikā,
saddhāsīlena sampannā saṁvibhāgaratā sadā.

250. acchādanañca bhattañca senāsanaṁ padīpiyaṁ,
adāsiṁ ujubhūtesu vippasannena cetasā.

251. cātuddasiṁ pañcasiṁ yā ca pakkhassa aṭṭhami,
pāṭihāriyapakkhañca aṭṭhaṅgasusamāgataṁ.

252. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ.

253. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

254. pañca sikkhāpade ratā ariyasaccāna kovidā,
upāsikā cakkhumato gotamassa yasassino.

255. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

256. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.
[pts page 022] [\q  22/]
saddhāvimānaṁ. 1

1. niddāvimānaṁ - machasaṁ.

[bjt page 54] [\x  54/]

2. 9

257. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā.

258. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

259. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

260. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

261. sunandāti maṁ aññiṁsu1 rājagahasmiṁ upāsikā,
saddhāsīlena sampannā saṁvibhāgaratā sadā.

262. acchādanañca bhattañca senāsanaṁ padīpiyaṁ,
adāsiṁ ujubhūtesu vippasannena cetasā.

263. cātuddasiṁ pañcasiṁ yā ca pakkhassa aṭṭhami,
pāṭihāriyapakkhañca aṭṭhaṅgasusamāgataṁ.

264. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ.

265. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

266. pañca sikkhāpade ratā ariyasaccāna kovidā,
upāsikā cakkhumato gotamassa yasassino.

267. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

268. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

sunandā vimānaṁ. 2

1. suniddāti maṁ aññaṁsu - machasaṁ.
2. suniddā vimānaṁ - machasaṁ.

[bjt page 56] [\x  56/]

2. 10

269. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā.

270. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

271. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

272. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

273. ahaṁ manussesu manussabhūtā
purimāya jātiyā manussaloke
addasaṁ virajaṁ buddhaṁ vippasannamanāvilaṁ
tassa adāsahaṁ bhikkhaṁ pasannā sehi pāṇihi

274. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

275. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.
[pts page 023] [\q  23/]
bhikkhādāyikā vimānaṁ.

2. 11

276. abhikkantena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā.

277. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

278. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

[bjt page 58] [\x  58/]

279. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

280. ahaṁ manussesu manussabhūtā
purimāya jātiyā manussaloke
addasaṁ virajaṁ buddhaṁ vippasannamanāvilaṁ
tassa adāsahaṁ bhikkhaṁ pasannā sehi pāṇihi

281. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

282. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

dutiyabhikkhādāyikā vimānaṁ.

cittalatāvaggo dutiyo

tassuddānaṁ: -

dāsī ceva lakhumā ca atha ācāmadāyikā
caṇḍālī bhadditthi ceva1 soṇadinnā uposathā
nandā ceva sunandā ca2 deva ca bhikkhāya dāyikā
vaggo tena pavuccatīti.

bhāṇavāraṁ paṭhamaṁ.

1. bhadditthikā ca - syā
2. niddāceva suniddā ca - machasaṁ.

[bjt page 60] [\x  60/]

3. pāricchattakavaggo

3. 1
[pts page 024] [\q  24/]
283. uḷāro te yaso vaṇṇo sabbā obhāsate disā,
nāriyo naccanti gāyanti devaputtā alaṅkatā.

284. modenti parivārenti tava pūjāya devate,
sovaṇṇāni vimānāni tavimāni sudassane.

285. tuvaṁsi issarā tesaṁ sabbakāmasamiddhinī,
abhijātā mahantāsi devakāye pamodasi,
devate pucchitācikkha kissa kammassidaṁ phalanti.

286. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

287. pucchāmi taṁ devi mahānubhāve,
manussaloke kimakāsi puññaṁ
kenāsi evaṁ jalitānubhāvā,
vaṇṇo ca te sabbadisā pabhāsatīti.

288. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

289. ayaṁ manussesu masussabhūtā
purimāya jātiyā manussaloke
dussīlakule suṇisā ahosiṁ
assaddhesu kadariyesu ahaṁ.

290. saddhā sīlena sampannā saṁvibhāgaratā sadā,
piṇḍāya caramānassa apūvaṁ te adāsahaṁ.

291. tadāhaṁ sassuyācikkhiṁ samaṇo āgato idha,
tassa adāsahaṁ pūvaṁ pasannā sehi pāṇihi.

292. iti sā sassu paribhāsi avinītā1 tuvaṁ vadhū,
na maṁ sampucchituṁ icchi samaṇassa dadāmahaṁ.

293. tato me sassu kupitā pahāsi musalena maṁ,
kūṭaṅgacchi avadhi maṁ nāsakkhiṁ jīvituṁ ciraṁ

1. avinītāsi tvaṁ - machasaṁ.

[bjt page 62] [\x  62/]

294. sā ahaṁ kāyassa bhedā vippamuttā tato cutā,
devānaṁ tāvatiṁsānaṁ uppannā sahavyataṁ.

295. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

296. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

uḷāra vimānaṁ.

3. 2

297. obhāsayitvā paṭhaviṁ sadevakaṁ
atirocasi candimasūriyā viya
siriyā ca vaṇṇena yasena tejasā
brahmā ca deve tidase saindake. 1

298. pucchāmi taṁ uppalamāladhāriṇī
āveḷinī kañcanasannibhattave
alaṅkate uttamavatthadhāriṇī
kā tvaṁ suhe devate vandase mamaṁ.
[pts page 025] [\q  25/]
299. kiṁ tvaṁ pure kammamakāsi attanā
manussabhūtā purimāya jātiyā
dānaṁ suciṇṇaṁ atha sīlasaññamaṁ
kenūpapannā sugatiṁ yasassinī.
devate pucchitācikkha kissa kammassidaṁ phalanti.

300. idāni bhante imameva gāmaṁ2
piṇḍāya amhāka gharaṁ upāgami
tato te ucchussa adāsi khaṇḍikaṁ
pasannacittā atulāya pītiyā.

301. sassu ca pacchā anuyuñjate mamaṁ
kahannu3 ucchuṁ vadhuke avākirī4
nacchaḍḍhitaṁ na ca pana khāditaṁ5 mayā
santassa bhikkhussa sayaṁ adāsahaṁ.

1. sabhindake - machasaṁ.
2. gāme - syā.
3. kahaṁ me - [pts]
4. avākarī - syā,
5. no pana khāditaṁ - machasaṁ.

[bjt page 64] [\x  64/]

302. tuyhaṁ nacidaṁ1 issariyaṁ atho mama
itissā sassū paribhāsate mamaṁ,
pīṭhaṁ gahetvā pahāraṁ adāsi me
tato cutā kālakatāmhi devatā.

303. tadeva kammaṁ kusalaṁ kataṁ mayā
sukhañca kammaṁ anubhomi attanā,
devehi saddhiṁ paricārayāmahaṁ
modāmahaṁ kāmaguṇehi pañcahi.

304. tadeva kammaṁ kusalaṁ kataṁ mayā
sukhañca kammaṁ anubhomi attanā
devindaguttā tidasehi rakkhitā
sampapitā kāmaguṇehi pañcahi.

305. etādisaṁ puññaphalaṁ anappakaṁ
mahāvipākā mama ucchudakkhiṇā,
devehi saddhiṁ paricārayāmahaṁ
modāmahaṁ kāmaguṇehi pañcahi.

306. etādisaṁ puñcaphalaṁ anappakaṁ
mahājutīkā mama ucchudakkhiṇā,
devindaguttā tidasehi rakkhitā
sahassanetto iva nandane vane.

307. tuvañca bhante anukampakaṁ viduṁ
upecca vandiṁ kusalañca pucchisaṁ
tato te ucchussa adāsiṁ khaṇḍikaṁ
pasannacittā atulāya pītiyāti.

ucchudāyikāvimānaṁ.

3. 3
[pts page 026] [\q  26/]
308. pallaṅkaseṭṭhe maṇisoṇṇacitte
pupphābhikiṇṇe sayane uḷāre
tatthacchasi devi mahānubhāve
uccāvacā iddhi vikubbamānā.

309. imā ca te accharāyo samannato
naccanti gāyanti pamodayanti
deviddhipattāsi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

1. tuyha nu idhaṁ - syā,

[bjt page 66] [\x  66/]

310. ahaṁ manussesu manussabhūtā
aḍḍhe kule suṇisā ahosiṁ
akkodhanā bhattuvasānuvattinī
ahosiṁ appamattā uposathe.

311. manussabhūtā daharāsa' pāpikā1
pasannacittā patimābhirādhayiṁ
divā ca ratto ca manāpacāriṇī
ahaṁ pure sīlavatī ahosiṁ.

312. pāṇātipātā viratā acorikā
saṁsuddhakāyā sucibrahmacāriṇī
amajjapā no ca musā abhāṇiṁ
sikkhāpadesu paripūrakāriṇī.

313. cātuddasiṁ pañcadasiṁ yā ca pakkhassa aṭṭhamī
pāṭihāriyapakkhañca pasannamanasā ahaṁ
aṭṭhaṅgupetaṁ anudhammacāriṇī
uposathaṁ pītimanā upāvasiṁ.

314. imañcāriyaṭṭhaṅgavarehupetaṁ2
samādiyitvā kusalaṁ sukhudrayaṁ
patimhi kalyāṇi vasānuvattinī
ahosiṁ pubbe sugatassa sāvikā

315. etādisaṁ kusalaṁ jīvaloke
kammaṁ karitvāna visesabhāginī
kāyassa bhedā abhisamparāyaṁ
deviddhipattā sugatimhi āgatā.

316. vimāna pāsādavare manorame
parivāritā accharāsaṅgaṇena
sayaṁpabhā devagaṇā ramenti maṁ
dīghāyukiṁ devavimānamāgatanti.
[pts page 027] [\q  27/]
pallaṅkavimānaṁ.

3. 4

317. latā ca sajjā pavarā ca devatā
accimukhī3 rājavarassa sirīmato
sutā ca rañño vessavaṇassa dhītā
rājīmatī dhammaguṇehi sobhatha.

318. pañcettha nāriyo agamaṁsu nahāyituṁ
sītodikaṁ uppaliniṁ sivaṁ nadiṁ
tā tattha nahāyitva rametva devatā
naccitva4 gāyitva5 sutā lataṁ bruvī.

1. daharā apāpikā - machasaṁ.
2. imañca ariyaṁ aṭṭhaṅga varehupetaṁ, - machasaṁ.
3. accimatī - machasaṁ.
acchimukhī - syā.
4. naccitvā - machasaṁ.
5. gāyitvā - machasaṁ.

[bjt page 68] [\x  68/]

319. pucchāmi taṁ uppalamāladhāriṇi
āveḷinī kañcanasannibhattace
timīratamabakkhi nabheva sobhane
dīghāyukī kena kato yaso tava.

320. kenāsi bhadde patino piyatarā
visiṭṭhakalyāṇitarassu rūpato
padakkhiṇā naccanagītavādite
ācikkha ne tvaṁ naranāripucchitā ti.

321. ahaṁ manussesu manussabhūtā
uḷārabhoge kule suṇisā ahosiṁ
akkodhānā bhattuvasānuvattinī
uposathe appamattā ahosiṁ.

322. manussabhūtā daharāsa'pāpikā
pasannacittā patimābhirādhayiṁ
sadevaraṁ sassasuraṁ sadāsakaṁ
abhirādhayiṁ tamhi kato yaso mama.

323. sāhaṁ tena kusalena kammunā
catubbhi ṭhānehi visesamajjhagā
āyuñca vaṇṇañca sukhaṁ balañca
khiḍḍāratiṁ paccanubhomanappakaṁ.

324. sutaṁ nu taṁ bhāsati yaṁ ayaṁ latā
yaṁ no apucchimha akittayī no
patino kiramhākaṁ visiṭṭhanārinaṁ
gatī ca tāsaṁ pavarā ca devatā.

325. patīsu dhammaṁ pacarāma sabbā
patibbatā yattha bhavanti itthiyo
patīsu dhammā pacarittha sabbā
lacchāmase bhāsati yaṁ ayaṁ latā.
[pts page 028] [\q  28/]
326. sīho yathā pabbatasānu gocaro
mahindharaṁ pabbatamāvasitvā
pasayha hanatvā itare catuppade
khudde mige khādati maṁsabhojano.

327. tatheva saddhā idha ariyasāvikā
bhattāraṁ nissāyaṁ patiṁ anubbatā
kodhaṁ vadhitvā abhibhuyha maccharaṁ
saggamhi sā modati dhammacārinīti.

latāvimānaṁ.

[bjt page 70] [\x  70/]

3. 5

328. sattatantiṁ sumadhuraṁ rāmaṇeyyaṁ avācayiṁ,
so maṁ raṅgamhi avheti saraṇaṁ me hoti kosiyāti.

329. ahaṁ te saraṇaṁ homi ahamācariyapūjako,
na taṁ jayissati sisso sissamācariya jessasīti.

330. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

331. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

332. pucchāmi taṁ devi mahānubhāve,
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

333. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

334. vatthuttamadāyikā nārī
pavarā hoti naresu nārīsu
evaṁ piyarūpadāyikā manāpaṁ
dibbaṁ sā labhate upecca ṭhānaṁ.

335. tassā me passa vimānaṁ
accharā kāmavaṇṇinīhamasmi
accharā sahassassāhaṁ1
pavarā passa puññanaṁ2 vipākaṁ.

336. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

337. akkhami te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

1. accharāsahassāhaṁ pavarā - syā.
2. puññassa - katthaci.

[bjt page 72] [\x  72/]

[pts page 029] [\q  29/]
338. abhikkannena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

339. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

340. kena tvaṁ vimalobhāsā atirocasi devate,
kena te sabbagattehi sabbā obhāsare disā.

341. pucchāmi taṁ devi mahānubhāve
manussabhūtā kimakāsi puññaṁ,
kenāsi evaṁ jalitānubhāvā
vaṇṇo ca te sabbadisā pabhāsatīti.

. 0342. pupphuttamadāyikā nārī
pavarā hoti naresu nārīsu
evaṁ piyarūpadāyikā manāpaṁ
dibbaṁ sā labhate upecca ṭhānaṁ

343. tassā me passa vimānaṁ
accharā kāmavaṇṇinīhamasmi
accharā sahassassāhaṁ
pavarā passa puññānaṁ vipākaṁ.

344. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

345. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

346. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

347. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

348. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

349. akkhāmi te bhikkhu mahānubhāva
manussabhūtā yamahaṁ akāsiṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.
. 0
350. gandhuttamadāyikā nārī
pavarā hoti naresu nārīsu
evaṁ piyarūpadāyikā manāpaṁ
dibbaṁ sā labhate upecca ṭhānaṁ

351. tassā me passa vimānaṁ
accharā kāmavaṇṇinīhamasmi
accharā sahassassāhaṁ
pavarā passa puññānaṁ vipākaṁ.

352. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

353. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

354. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

355. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

356. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

357. akkhāmi te bhikkhu mahānubhāva
manussabhūtā yamahaṁ akāsiṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

358. phaluttamadāyikā nārī
pavarā hoti naresu nārīsu
evaṁ piyarūpadāyikā manāpaṁ
dibbaṁ sā labhate upecca ṭhānaṁ

359. tassā me passa vimānaṁ
accharā kāmavaṇṇinīhamasmi
accharā sahassassāhaṁ
pavarā passa puññānaṁ vipākaṁ.

360. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

361. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

362. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

363. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

364. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

365. akkhāmi te bhikkhu mahānubhāva
manussabhūtā yamahaṁ akāsiṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

366. pupphuttamadāyikā nārī
pavarā hoti naresu nārīsu
evaṁ piyarūpadāyikā manāpaṁ
dibbaṁ sā labhate upecca ṭhānaṁ

367. tassā me passa vimānaṁ
accharā kāmavaṇṇinīhamasmi
accharā sahassassāhaṁ
pavarā passa puññānaṁ vipākaṁ.

368. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

369. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

370. akkhāmi te bhikkhu mahānubhāva
manussabhūtā yamakāsi puññaṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

371. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

372. tenāhaṁ vimalobhāsā atirocāmi devatā,
tena me sabbagattehi sabbā obhāsare disā.

373. akkhāmi te bhikkhu mahānubhāva
manussabhūtā yamahaṁ akāsiṁ,
tenamhi evaṁ jalitānubhāvā
vaṇṇo ca me sabbadisā pabhāsatīti.

374-381. gandhapañcaṅgulikaṁ ahamadāsiṁ
kassapassa bhagavato thūpasmiṁ1 -pe-
tassā mama passa vimānaṁ -pe-
vaṇṇo ca me sabbadisā pabhāsatī'ti.

382-389. bhikkhū cahaṁ bhikkhunīyo ca
addāsāsiṁ panthapaṭipanne
tesāhaṁ dhammaṁ sutvāna
ekūposathaṁ upavasissaṁ
tassā me passa vimānaṁ -pe-
vaṇṇo ca me sabbadisā pabhāsatī'ti.
390-397. udake ṭhitā udakamadāsiṁ
bhikkhuno cittena vippasannena
tassā me passa vimānaṁ -pe-
vaṇṇo ca me sabbadisā pabhāsatī'ti.

398-405. sassuñcā'haṁ sasurañca
caṇḍike kodhane ca pharuse ca
anussūyikā sūpaṭṭhāsiṁ appamattā sakena sīlena -pe
406-413. parakammakarī2 āsiṁ
atthenātanditā dāsī
sakkodhanā anatimānī3
saṁvibhāginī sakassa bhāgassa -pe-

1. thūpamhi - machasaṁ.
2. parakammakārī - sīmu. parakammakārinī - syā. 3. anatimāninī - machasaṁ.
[bjt page 74] [\x  74/]

414-421. khīrodanaṁ ahamadāsiṁ
bhikkhuno piṇḍāya carantassa
evaṁ karitvā kammaṁ
sugatiṁ uppajja modāmi -pe-
[pts page 030] [\q  30/]
422-609. phāṇitaṁ ahamadāsiṁ -pe-
ucchukhaṇḍakaṁ ahamadāsiṁ -pe-
timbarūsakaṁ ahamadāsiṁ -pe-
kakkārikaṁ ahamadāsiṁ -pe-
eḷālukaṁ ahamadāsiṁ -pe-
vallīphalaṁ ahamadāsiṁ -pe-
phārusakaṁ ahamadāsiṁ -pe-
hatthappatāpakaṁ ahamadāsiṁ -pe-
sākamuṭṭhiṁ ahamadāsiṁ -pe-
pupphakamuṭṭhiṁ ahamadāsiṁ -pe-
mūlakaṁ ahamadāsiṁ -pe-
nimbamuṭṭhiṁ ahamadāsiṁ -pe-
ambakañjikaṁ ahamadāsiṁ -pe-
doṇinimmajjaniṁ ahamadāsiṁ -pe kāyabandhanaṁ ahamadāsiṁ -pe-
aṁsamaṭṭakaṁ ahamadāsiṁ -pe-
āyogapaṭṭaṁ ahamadāsiṁ -pe-
vidhūpanaṁ ahamadāsiṁ -pe-
tālavaṇṭaṁ ahamadāsiṁ -pe-
morahatthaṁ ahamadāsiṁ -pe-
chattaṁ ahamadāsiṁ -pe-
upāhanaṁ ahamadāsiṁ -pe-
pūvaṁ ahamadāsiṁ -pe-
modakaṁ ahamadāsiṁ -pe-
610. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

611. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

612. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti.

613. sā devatā attamanā moggallānena pucchitā
pañhaṁ puṭṭhā viyākāsi yassa kammassidaṁ phalaṁ.

614. sakkhaliraṁ ahamadāsiṁ
bhikkhuno piṇḍāya carantassa
evaṁ karitvā kammaṁ
sugatiṁ upapajja modāmi.

[bjt page 76] [\x  76/]

615. tassā me passa vimānaṁ
accharā kāmavaṇṇinīyasmi
accharā sahassassāhaṁ
pavarā passa puññānaṁ vipākaṁ.

. 0616. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

617. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatīti.
[pts page 031] [\q  31/]
618. svāgataṁ vata me ajja suppabhātaṁ suvuṭṭhitaṁ1
yaṁ addasaṁ2 devatāso accharā kāmavaṇṇiyo

619. imāhaṁ3 dhammaṁ sutvā4 kāhāmi kusalaṁ bahuṁ
dānena samacarīyāyaṁ saññamena damena svāhaṁ tattha gamissāmi5 yattha gantvā na socareti.

guttila vimānaṁ pañcamaṁ.

3. 6

620. daddallamānā vaṇṇena yassā ca yassasinī,
sabbe deve tāvatiṁse vaṇṇena atirocasi.

621. dassanaṁ nābhijānāmi idaṁ paṭhamadassanaṁ,
kasmā kāyā nu āgamma nāmena bhāsase mamanti.

622. ahaṁ bhadde subhaddasiṁ pubbe mānusake bhave,
saha bhariyā ca te āsiṁ bhaginī ca kaṇiṭṭhikā.

623. sā ahaṁ kāyassa bhedā vippamuttā tatocutā,
nimmānaratīnaṁ devānaṁ upapannā sahavyatantī.

624. pahūtakatakalyāṇā te deve yantī pāṇino,
yesaṁ tvaṁ kittayissasi subhadde jātimattano.

625. kathaṁ6 tvaṁ kena vaṇṇena kena vā anusāsitā,
kīdiseneva dānena subbatena yasassinī.

626. yasaṁ etādisaṁ pattā visesaṁ vipulamajjhagā,
devate pucchitācikkha kissa kammassidaṁ phalanti.

1. suhuṭṭhitaṁ - machasaṁ.
2. addasāmi - machasaṁ.
addasāsiṁ [pts]
3. tāsāhaṁ - syā.
4. sutvāna - syā.
5. tattheva gacchāmi - katthaci.
6. atha - machasaṁ.

[bjt page 78] [\x  78/]

627. aṭṭheva piṇḍapātāni yaṁ dānaṁ addaṁ pure,
dakkhiṇeyyassa saṅghassa pasannā sehi pāṇihi.

628. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

629. akkhāmi te devi mahānubhāve
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

630. ahaṁ tayā bahutare bhikkhū saññate brahmacārino1
kappesiṁ annapānena pasannā sehi pāṇihi
tayā bahutaraṁ datvā hīnakāyūpagā ahaṁ2

631. kathaṁ tvaṁ appataraṁ datvā visesaṁ vipulamajjhagā,
devate pucchitācikkha yassakammassidaṁ phalanti.

632. manobhāvanīyo bhikkhu sandiṭṭho me pure ahu,
tāhaṁ bhattena nimantesiṁ revataṁ attanaṭṭhamaṁ.

633. so me atthapurekkhāro anukampāya revato,
saṅghe dehīti maṁ avoca3 tassāhaṁ vacanaṁ kariṁ.

634. sā dakkhiṇā saṅghagatā appameyye patiṭṭhitā,
puggalesu tayā dinnaṁ na taṁ tava pabhapphalanti.

635. idānevāhaṁ jānāmi saṅghe dinnaṁ mahapphalaṁ
sāhaṁ gantvā manussattaṁ vadaññū vītamaccharā
saṅghe dānāni dassāmi4 appamattā punappunanti.
[pts page 032] [\q  32/]
636. kā esā devatā bhadde tayā mantayate saha,
sabbe deve tāvatiṁse vaṇṇena atirocatīti.

637. manussabhūtā devinda pubbe mānusake bhave
sahabhariyā ca me āsi bhaginī ca kaniṭṭhikā
saṅghe dānāni datvāna katapuññā virocatīti.

1. brahmacārayo - machasaṁ.
brahmacāriye, - [pts.]
2. ahuṁ - katthaci,
3. maṁvova - machasaṁ.
4. dānaṁ dassāmihaṁ - syā,

[bjt page 80] [\x  80/]

638. dhammena pubbe bhaginī tayā bhadde virocati,
yaṁ saṅghasmiṁ appameyye patiṭṭhāpesi dakkhiṇaṁ.

639. pucchito hi mayā buddho gijjhakūṭamhi pabbate,
vipākaṁ saṁvibhāgassa yattha dinnaṁ mahapphalaṁ.

640. yajamānānaṁ manussānaṁ puññapekkhāna pāṇinaṁ,
karotaṁ opadhikaṁ puññaṁ yattha dinnaṁ mahapphalaṁ.

641. taṁ me buddho viyākāsi cattāro ca phale ṭhitā,
vipākaṁ saṁvibhāgassa yattha dinnaṁ mahapphalaṁ.

642. cattāro ca paṭipannā cattāro ca phale ṭhitā,
esa saṅghe ujubhūto paññasīlasamāhito.

643. yajamānānaṁ manussānaṁ puññapekkhāna pāṇinaṁ,
karotaṁ opadhikaṁ puññaṁ saṅghe dinnaṁ mahapphalaṁ.

644. eso hi saṅgho vipulo mahaggato
esappameyyo uddhīva sāgaro
etehi seṭṭhā naravīrasāvakā
pabhaṅkarā dhammamudīrayanti1.

645. tesaṁ sudinnaṁ suhutaṁ suyiṭṭhaṁ,
ye saṅghamuddissa dadanti dānaṁ
sā dakkhiṇā saṅghagatā patiṭṭhitā
mahapphalā lokavidūhi vaṇṇitā.

646. etādisaṁ yaññamanussarantā2
ye vedajātā vicaranti loke
vineyya maccheramalaṁ samūlaṁ
aninditā saggamupentī ṭhānanti.

daddalla vimānaṁ.

3. 7

647. phalikarajatahemajālacchannaṁ
vividhavicitratalamaddasaṁ surammaṁ
vyamhaṁ sunimmitaṁ toraṇūpapannaṁ
rucakupakiṇṇamidaṁ subhaṁ vimānaṁ.
[pts page 033] [\q  33/]
648. bhāti ca dasasisā nabheva suriyo
sarade tamonudo sahassaraṁsi
tathā tapatimidaṁ tava vimānaṁ
jalamiva dhūmasikho nise nabhagge.

1. dhammakathaṁ udīrayanti - syā.
2. puññamanussarantā - syā.

[bjt page 82] [\x  82/]

649. musatīva nayanaṁ sateratāva1
ākāse ṭhapitamidaṁ manuññaṁ
vīṇāmurajasammatālaghuṭṭhaṁ
iddhaṁ indapuraṁ tathā tavedaṁ.

650. paduma kumuduppala kuvalayaṁ
yūdhika2 bandhukanojakā ca santi
sālakusumuta pupphitā asokā
vividha dumagga sugandha sevitamidaṁ.

651. saḷala labuja bhujaka3 saññatā4
kusakasuphullita latāvalambinīhi
maṇijāla sadisā yasassinī
rammā pokkharaṇī upaṭṭhitā te.

652. udakaruhā ca yetthi pupphajātā
thalajā ye ca santi rukkhajātā
mānusakāmānusakā ca dibbā
sabbe tuyhaṁ nivesanamhi jātā.

653. kissa saṁyamadamassayaṁ5 vipāko
kenāsi kammaphalenidhūpapannā
yathā ca te adhigatamidaṁ vimānaṁ
tadanupadaṁ avacāsu'ḷārapakhumeti. 6

654. yathā ca me adhigatamidaṁ vimānaṁ
koñcamayūracakora saṅghacaritaṁ
dibbapilavahaṁsarājaciṇṇaṁ
divijakāraṇḍava kokilābhinaditaṁ.

655. nānā santānaka puppharukkhavividhā
pāṭali jambu asoka rukkhavantaṁ
yathā ca me adhigatamidaṁ vimānaṁ
tante pavadissāmi7 suṇohi bhante.

656. magadhavarapuratthimena
nāḷakagāmo nāma atthi bhante
tattha ahosiṁ pure suṇisā
senasavatī8 tattha jāniṁsu mamaṁ.

1. sateritā - syā.
2. yodhika - machasaṁ.
yothikā bhaṇḍikā nojakā - syā
3. sujaka - si, syā,
4. saṁyuttā - machasaṁ.
5. simadamassayaṁ - sīmu.
6. avacāsiḷārapamehāti - machasaṁ.
7. pavedayāmi - machasaṁ.
8. pevasatī iti - machasaṁ

[bjt page 84] [\x  84/]

657. sāhaṁ apacitatthadhammakusalaṁ
devamanussapūjitaṁ mahantaṁ
upatissaṁ nibbutaṁ appameyyaṁ
mudītamanā kusumehi abbhokiriṁ1.
[pts page 034] [\q  34/]
658. paramagatigatañca pūjayitvā
antimadehadharaṁ isiṁ uḷāraṁ,
pahāya mānusakaṁ samusasyaṁ
tidasagatā idhamāvasāmi ṭhānanti.

sesavatī vimānaṁ.

3. 8

659. pītavatthe pītadhaje pītālaṅkārabhūsite,
pītantarāhi vagguhi apiḷandhāva sohasi.

660. kā kambukeyūradhare2 kañcanāveḷabhūsite,
hemajālaka pacchanne3 nānāratanamālini.

661. sovaṇṇamahā lohitaṅkamayā ca4
muttāmayā vephariyamayā ca
masāragallā saha lohitaṅkā
pārāvatakkhīhi5 maṇīhi cittitā.

662. koci koci ettha mayūrasussaro
haṁsassarañño karavīkasussaro
tesaṁ saro sūyati vaggurūpo
pañcaṅgikaṁ turiyamivappavāditaṁ.

663. ratho ca te suho vaggu nānāratanacittito6
nānāvaṇṇābhi dhātūhi sucibhatto ca sobhati.

664. tasmiṁ rathe kañcanabimbavaṇṇe
yā tvaṁ ṭhitā7 bhāsasimaṁ padesaṁ
devate pucchitācikkha kissa kammassidaṁ phalanti.

1. abbhūkiriṁ - machasaṁ.
2. kākambukāyūradhare - machasaṁ.
kākambukāyūradhare - syā.
3. hemajālakasañchanne - machasaṁ.
4. lohitaggamayāca - machasaṁ.
5. pārekakkhīhi - machasaṁ.
pārāvaṭakkhīhi - aṭṭhakathā.
6. nā nā ratana cittago - syā.
7. yatthaṭṭhitā - sī.

[bjt page 86] [\x  86/]

665. sovaṇṇajālaṁ maṇisoṇṇacittitaṁ1
muttācitaṁ hemajālena channaṁ2
parinibbute gotame appameyye
pasannacittā ahamābhiropayiṁ.

666. tāhaṁ kammaṁ karitvāna kusalaṁ buddhavaṇṇitaṁ,
apetasokā sukhitā sampamodāmanāmayā'ti.

mallikā vimānaṁ.

3. 9

667. kā nāma tvaṁ visālakkhi ramme cittalatāvane,
samantā anupariyāsi nārīgaṇapurakkhatā. 3

668. yadā devā tāvatiṁsā pavisanti imaṁ vanaṁ,
sayoggā sarathā sabbe citrā hontī idhāgatā.

[pts page 035] [\q  35/]
669. tuyhañca idha pattāya uyyāne vicarantiyā,
kāye na dissati cittaṁ kenarūpaṁ tavedisaṁ
devate pucchitācikkha kissa kammassidaṁ phalanti.

670. yena kammena devinda rūpaṁ mayhaṁ gatī ca me,
iddhi ca anubhāvo ca taṁ suṇohi purīndada.

671. ahaṁ rājagahe ramme sunandānāmupāsikā,
saddhā sīlena sampannā saṁvibhāgaratā sadā.

672. acchādanañca bhattañca senāsanaṁ padīpiyaṁ,
adāsiṁ ujubhūtesu vippasannena cetasā.

673. cātuddasiṁ pañcadasiṁ yāca pakkhassa aṭṭhamī,
pāṭihāriya pakkhañca aṭṭhaṅgasusamāgataṁ.

674. uposathaṁ upavasissaṁ sadā sīlesu saṁvutā,
saññamā saṁvibhāgā ca vimānaṁ āvasāmahaṁ

675. pāṇātipātā viratā musāvādā ca saññatā,
theyyā ca aticārā ca majjapānā ca ārakā.

676. pañcasikkhāpade ratā ariyasaccāna kovidā,
upāsikā cakkhumato gotamassa yasassino.

677. tassā me ñātikulā dāsī4 sadā mālābhihāratī,
tāhaṁ bhagavato thūpe sabbamevābhiropayiṁ.

1. maṇisoṇṇacittaṁ - sī, syā.
2. bhemajālakasañjannaṁ - syā.
3. purakkhitā - syā.
4. √ātikulaṁ āsi - syā.

[bjt page 88] [\x  88/]

678. uposathe cahaṁ gantvā mālāgandhavilepanaṁ,
thūpasmiṁ abhiropesiṁ pasannā sehi pāṇihi.

679. tena kammena devinda rūpaṁ mayhaṁ gatī ca me,
iddhi ca anubhāvo ca yaṁ mālaṁ abhiropayiṁ.

680. yañca sīlavatī āsiṁ na taṁ tāva vipaccatī,
āsā ca pana me devinda sakadāgāminī siyanti.

visālakkhī vimānaṁ.

3. 10

681. pāricchattake koviḷāre ramaṇīye manorame,
dibbaṁ mālaṁ ganthamānā gāyantī sampamodasī.

682. tassā te naccamānāya aṅgamaṅgehi sabbaso,
dibbā saddā niccharanti savaṇīyā manoramā.

683. tassā te naccamānāya aṅgamaṅgehi sabbaso,
dibbā gandhā pavāyanti sucigandhā manoramā.

684. vivattamānā kāyena yā veṇīsu piḷandhanā,
tesaṁ sūyati nigghoso turiye pañcaṅgike yathā.

685. vaṭaṁsakā vātadhūtā vātena sampakampitā,
tesaṁ sūyati nigghoso turiye pañcaṅgike yathā.

686. yāpi te sirasmiṁ mālā sucigandhā manoramā,
vāti gandho disā sabbā rukkho mañjussako1 yathā.
[pts page 036] [\q  36/]
687. ghāyase taṁ suciṁ gandhaṁ rūpaṁ passasi amānusaṁ,
devate pucchiticikkha kissa kammassidaṁ phalanti.

688. pabhassaraṁ accimantaṁ vaṇṇagandhena saññutaṁ2,
asokapupphamālāhaṁ buddhassa upanāmayiṁ.

689. tāhaṁ kammaṁ karitvāna kusalaṁ buddhavaṇṇitaṁ,
apetasokā sukhitā sampamodāmanāmayāti.

pāricchattaka vimānaṁ.

pāricchattakavaggo tatiyo.

tassuddānaṁ: -

uḷāraṁ3 ucchupallaṅkaṁ4 latā ca guttilena ca
daddalla sesavatī mallī5 visālakkhi pāricchattako
vaggo tena pavuccatīti.

1. mañjusako - machasaṁ.
2. saṁyutaṁ - machasaṁ.
3. uḷāro - machasaṁ.
4. ucchupallaṅko - machasaṁ.
5. sesmallikā - machasaṁ.

[bjt page 90] [\x  90/]

4. 1
[pts page 037] [\q  37/]
690. mañjeṭṭhake1 vimānasmiṁ soṇṇa vāluka santhate,
pañcaṅgikena turiyena ramasi suppavādite.

691. tasmā vimānā oruyha nimmitā ratanāmayā,
ogāhasi sālavanaṁ pupphitaṁ sabbakālikaṁ

692. yassa yasseva sālassa mūle tiṭṭhasi devate,
so so muñcati pupphāni onamitvā dumuttamo

693. vāteritaṁ sālavanaṁ ādhūtaṁ dijasevitaṁ,
vāti gandho disā sabbā rukkho mañajūsako yathā

694. ghāyase taṁ suciṁ gandhaṁ rūpaṁ passasi amānusaṁ,
devate pucchitācikkha kissa kammassidaṁ phalanti

695. ahaṁ manussesu manussabhūtā dāsī ayirakule ahuṁ,
buddhaṁ nisinnaṁ disvāna sālapupphehi okiriṁ

696. vaṭaṁsakaṁ ca sukataṁ sālapupphamayaṁ ahaṁ,
buddhassa upanāmesi pasannā sehi pāṇihi.

697. tāhaṁ kammaṁ karitvāna kusalaṁ buddhavaṇṇitaṁ,
apetasokā sukhitā sampamodāmanāmayāti.

mañjeṭṭhaka vimānaṁ.

4. 2

698. sabhassara varavaṇṇanibhe
surattavattha nivāsane2
mahiddhike candanaruciragatte
kā tvaṁ subhe devate vandase mamaṁ

699. pallaṅko ca te mahaggho
nānāratanacittito ruciro
yattha tvaṁ nisinnā virocasi
devarājāriva3 nandane vane

700. kiṁ tvaṁ pure sucaritamācari bhadde
kissa kammassa vipākaṁ anubhosi devalokasmiṁ
devate pucchitācikkha kissakammassidaṁ phalanti

1. mañjiṭṭhake - machasaṁ.
2. surattavatthavasane - machasaṁ.
3. devarājāva - sī.

[bjt page 92] [\x  92/]

701. piṇḍāya te carantassa
mālaṁ phāṇitañca addaṁ bhante
tassa kammassidaṁ vipākaṁ
anubhomi devalokasmiṁ
[pts page 038] [\q  38/]
702. hoti ca me anutāpo
aparaddhaṁ1 dukkatañca me bhante
sāhaṁ dhammaṁ nāssosiṁ
sudesitaṁ dhammarājena

703. taṁ taṁ vadāmi bhaddante
yassa me anukampiyo
koci dhammesu taṁ samādapetha2
sudesitaṁ dhammarājena

704. yesaṁ atthi saddhā buddhe dhamme ca saṅgharatane ca,
taṁ3 te maṁ ativirocanti āyunā yassā siriyā

705. patāpena vaṇṇena uttarītarā
aññe mahiddhikatarā mayā devāti

pabhassara vimānaṁ.

4. 3

706. alaṅkatā maṇikañcanācitaṁ
suvaṇṇajāla cittaṁ4 mahantaṁ
abhiruyha gajavaraṁ sukappitaṁ
idhāgamā vehāsayaṁ5 antaḷikkhe

707. nāgassa dantesu duvesu nimmitā
acchodikā paduminiyo suphullā
padumesu ca turiyagaṇā pabhijjare
imā ca naccanti manoharāyo

708. deviddhipattāsi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatīti

1. aparādhaṁ - syā.
2. samādapettha - syā.
3. taṁ itipadaṁ marammachaṭṭhaṅgītipiṭake na dīssate.
4. sovaṇṇajālacitaṁ - machasaṁ.
5. vehāyasaṁ machasaṁ.

[bjt page 94] [\x  94/]

709. bārāṇasiyaṁ upasaṅkamitvā
buddhassahaṁ vatthayugaṁ adāsiṁ
pādāni vanditva chamā nisīdiṁ
cittā cahaṁ añjalikaṁ akāsiṁ

710. buddho ca me kañcanasannibhattavo
adesayī samudayadukkhaniccataṁ
asaṅkhataṁ dukkhanirodhasassataṁ
maggaṁ adesesi1 yato vijāniyaṁ

711. appāyukī kālakatā tato cutā
upapannā tidasagaṇaṁ yassasinī
sakkassāhaṁ2 aññatarā pajāpatī
yasuttarā nāma disāsu vissutā'ti.
[pts page 039] [\q  39/]
nāga vimānaṁ.

4. 4

712. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā

713. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

714. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

715. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phala'nti

716. ahaṁ ca bārāṇasiyaṁ buddhassādiccabandhuno,
adāsiṁ sukkhakummāsaṁ pasannā sehi3 pāṇihi

717. sukkhāya aloṇikāya ca passa phalaṁ kumāmāsapiṇḍiyā,
alomaṁ sukhitaṁ disvā ko puññaṁ na karissati

1. adesasī - machasaṁ.
2. sakkassahaṁ - machasaṁ.
3. sakehi - [pts.]

[bjt page 96] [\x  96/]

718. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

719. akkhāmi te bhikkhu mahānubhāve
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatīti.

alomā vimānaṁ1.

[bjt page 96] [\x  96/]

4. 5

. 0720. abhikkannena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā

721. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

722. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

723. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ
. 0
724. ahaṁ andhakavindasmiṁ buddhassadiccabandhuno,
adāsiṁ kolasampākaṁ kañjikaṁ2 teladhūpitaṁ

725. pipphalyā lasunena ca missaṁ lāmañjakena ca,
adāsiṁ ujubhūtasmiṁ3 vippasannena cetasā

726. yā mahesittaṁ kāreyya cakkavattissa rājino
nārī sabbaṅgakalyāṇī bhattucānomadassikā
etassa kañjikadānassa kalaṁ nāgghati soḷasiṁ

727. sataṁ nikkhā sataṁ assā sataṁ assatarī rathā
sataṁ kaññāsahassāni āmuttamaṇikuṇḍalā
etassa kañjikadānassa kalaṁ nāgghanti soḷasiṁ

1. aloma vimānaṁ - machasaṁ.
2. kañjiyaṁ - katthaci
3. ujubhūtesu - katthaci

[bjt page 98] [\x  98/]

728. sataṁ hemavatā nāgā īsā dantā urūḷhavā
suvaṇṇakacchā mātaṅgā hemakappana vāsasā1
etassa kañjikadānassa kalaṁ nāgghanti soḷasiṁ

729. catunnampi2 dīpānaṁ issaraṁ yodha kāraye,
etassa kañjikadānassa kalaṁ nāgghati soḷasi'nti.
[pts page 040] [\q  40/]
kañjikadāyikā vimānaṁ.

4. 6

730. abhikkantena vaṇṇena yā tvaṁ tiṭṭhasi devate,
obhāsentī3 disā sabbā osadhī viya tārakā

731. tassā te naccamānāya aṅgamaṅgehi sabbaso,
dibbā saddā niccharanti savaṇīyā manoramā

732. tassa te naccamānāya aṅgamaṅgehi sabbaso,
dibbā gandhā pavāyanti sucigandhā manoramā

733. vivattamānā kāyena yā veṇīsu piḷandhanā,
tesaṁ sūyati nigghoso turiye pañcaṅgike yathā

734. vaṭaṁsakā vātadhūtā vātena sampakampitā,
tesaṁ sūyati nigghoso turiye pañcaṅgike yathā

735. yāpi te sirasmiṁ mālā sucigandhā manoramā,
vāti gandho disā sabbā rukkho mañjusako yathā

736. ghāyase taṁ suciṁ gandhaṁ rūpaṁ passasi amānusaṁ,
devate pucchitācikkha kissa kammassidaṁ phala'nti

737. sāvatthiyaṁ mayhaṁ sakhī bhadante
saṅghassa kāresi mahāvihāraṁ
tatthappasannā ahamanumodiṁ
disvā agārañca piyañca metaṁ

738. tāyeva me suddhanumodanāya
laddhaṁ vimānaṁ abbhutaṁ dassaneyyaṁ
samantato soḷasa yojanāni
vehāsayaṁ gacchati iddhiyā mama

739. kūṭāgārā nivesā me vibhattā bhāgaso mitā,
daddallamānā ābhanti samantā satayojanaṁ

1. hemakappa nivāsasā - [pts]
2. catunnampi ca - katthaci.

[bjt page 100] [\x 100/]

740. pokkharañño ca me ettha puthulomanisevitā,
acchodikā vippasannā soṇṇavālukasanthatā

741. nānāpadumasañchannā puṇḍarīkasamotatā,
surabhī sampavāyantī manuññā māphateritā

742. jambuyo panasā tālā nāḷikeravanāni ca,
anto nivesane jātā nānā rukkhā aropimā

743. nānā turiyasaṅghuṭṭhaṁ accharāgaṇaghositaṁ,
yo'pi maṁ supine passe so'pi citto siyā naro

744. etādisaṁ abbhutaṁ dassanīyaṁ1 vimānaṁ sabbato pabhaṁ,
mama kammehi nibbattaṁ alaṁ puññāni kātaveti
[pts page 041] [\q  41/]
745. tāyeva te suddhanumodanāya
laddhaṁ vimānaṁ abbhutaṁ dassanīyaṁ
yā ceva sā dānamadāsi nārī
tassā gatiṁ brūhi kuhiṁ upapannā sā ti

746. yā sā ahu mayhaṁ sakhī bhadante
saṅghassa kāresi mahāvihāraṁ
viññātadhammā sā adāsi dānaṁ
uppannā2 nimmāṇaratīsu devesu

747. pajāpatī tassa sunimmitassa
acintiyo kammavipāko tassā
yametaṁ pucchasi kuhiṁ upapannā sā'ti
taṁ te viyākāsiṁ anaññathā ahaṁ

748. tenahi aññepi3 samādapetha
saṅghassa dānāni dadātha vittā
dhammañca suṇātha pasannamānasā
sudullabho laddho manussalābho

749. yaṁ maggaṁ maggādhipantyadesayī4
brahmassaro kañcana sannibhattavo
saṅghassa dānāni dadātha vittā
mahapphalā yattha bhavanti dakkhīṇā

1. abbhūta dassaneyyaṁ - machasaṁ.
2. uppannā - sīmu
3. tenahaññepi - machasaṁ.
4. maggādhipatī adesayī - machasaṁ.

[bjt page 102] [\x 102/]

750. ye puggalā aṭṭha sataṁ pasatthā
cattāri etāni yugāni honti
te dakkhiṇeyyā sugatassa sāvakā
etesu dinnāni mahapphalāni

751. cattaro ca paṭipannā cattāro ca phale ṭhitā,
esa saṅgho ujubhūto paññāsīlasamāhito

752. yajamānānaṁ manussānaṁ puññapekkhāna pāṇinaṁ,
karotaṁ opadhikaṁ puññaṁ saṅghe dinnaṁ mahapphalaṁ

753. eso hi saṅgho vipulo mahaggato
esappameyyo uddhīva sāgaro
etehi seṭṭhā naravīrasāvakā
pahaṅkarā dhammamudīrayanti

754. tesaṁ sudinnaṁ suhutaṁ suyiṭṭhaṁ
ye saṅghamuddissa dadanti dānaṁ
sā dakkhīṇā saṅghagatā patiṭṭhitā
pahapphalā lokavidūna vaṇṇitā

755. etādisaṁ yaññamanussarannā
ye vedajātā vicaranti loke
vineyya maccheramalaṁ samūlaṁ
aninditā saggamupenti ṭhānanti
[pts page 042] [\q  42/]
vihāravimānaṁ.

bhāṇavāraṁ dutiyaṁ.

4. 7

756. abhikkannena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā

757. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

758. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

[bjt page 104] [\x 104/]

759. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ

760. indīvarānaṁ hatthakaṁ ahamadāsiṁ
bhikkhuno piṇḍāya carantassa
esikānaṁ unnatasmiṁ
nagaravare paṇṇakate ramme

761. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

762. akkhāmi te bhikkhu mahānubhāva
manussabhūtā yamahaṁ akāsiṁ,
tenamhi evaṁ jalitānubhāvā
vaṇṇo ca me sabbadisā pabhāsatīti. (indīvaradāyikā)

763. abhikkannena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā

763. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

764. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

766. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ

767. nīluppalahatthakaṁ ahamadāsiṁ
bhikkhuno piṇḍāya carantassa
esikānaṁ unnatasmiṁ
nagaravare paṇṇakate ramme

768. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

769. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatī'ti. (nīlluppaladāyikā)

770. abhikkannena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā

[bjt page 106] [\x 106/]

771. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

772. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

773. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ

774. odātamūlakaṁ haritapattaṁ
udakasmiṁ sare jātaṁ ahamadāsiṁ
bhikkhuno piṇḍāya carantassa
esikānaṁ unnatasmiṁ
nagaravare paṇṇakate ramme

775. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

776. akkhāmi te bhikkhu mahānubhāva
manussabhūtā yamakāsi puññaṁ
tenamhi evaṁ jalitānubhāvā
vaṇṇo ca me sabbadisā pabhāsatī'ti.
[pts page 043] [\q  43/]
(odātamūladāyikā)

777. abhikkannena vaṇṇena yā tvaṁ tiṭṭhasi devate,
obhāsenti disā sabbā osadhī viya tārakā

778. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

779. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

780. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phala'nti

781. ahaṁ sumanā sumanassa sumanamakuḷāni
dantavaṇṇāni ahamadāsiṁ
bhikkhuno piṇḍāya carantassa
esikānaṁ unnatasmiṁ
nagaravare paṇṇakate ramme
[bjt page 108] [\x 108/]
782. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

783. akkhāmi te bhikakhu mahānubhāva
manussabhūtā yamahaṁ akāsiṁ tenamhi evaṁ jalitānubhāvā
vaṇṇo ca me sabbadisā pabhāsatī'ti (suvanamakuḷadāyikā)

caturitthivimānaṁ.

4. 8

784. dibbaṁte ambavanaṁ rammaṁ pāsādettha mahallako,
nānā turiyasaṅghuṭṭho accharāgaṇa ghosito

785. padīpo cettha jalati niccaṁ sovaṇṇamayo mahā,
dussaphalehi rukkhehi samantā parivārito

786. kena te tādiso vaṇṇo te idhamijjhati,
uppajjanti ca te bhogā ye keci manaso piyā

787. pucchāmi taṁ devi mahānubhāve
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti

788. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phala'nti

789. ahaṁ manussesu manussabhūtā
purīmāya jātiyā manussaloke vihāraṁ saṅghassa kāresiṁ ambehi parivāritaṁ

790. pariyosite vihāre kārente niṭṭhīte mahe,
ambe acchādayitvāna1 katvā dussamaye phale

792. tena me ambavanaṁ rammaṁ pāsādettha mahallako,
nānāturiya saṅghuṭṭho accharāgaṇa ghosito

1. ambehi chadayitvāna - machasaṁ.

[bjt page 110] [\x 110/]

793. padīpo cettha jalati niccaṁ sovaṇṇamayo mayhaṁ,
dussaphalehi rukkhehi samantā parivārito

794. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

795. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatī'ti

ambavimānaṁ.

4. 9
[pts page 044] [\q  44/]
796. pītavatthe pītadhaje pītālaṅkārabhūsite,
pītacandanalittaṅge pītauppalamālini1

797. pītapāsādasayane pītāsane pītabhājane,
pītachatte pītarathe pītasse pītavījane.

798. kiṁ kammamakarī bhadde pubbe mānusake bhave,
devate pucchitācikkhi kissa kammassidaṁ phala'nti.

799. kosātakī nāma latatthi bhante kittitā anabhijjhitā, 2
tassā cattāri pupphāni thūpaṁ abhihariṁ ahaṁ.

800. satthu sarīramuddissa vippasannena cetasā,
nāssa maggaṁ avekkhissaṁ tadaggamanasā3 sati.

801. tato maṁ avadhī gāvī thūpaṁ appattamānasaṁ,
tañcāhaṁ abhisañceyyaṁ bhīyo nūna ito siyā.

802. tena kammena devinda maghavā devakuñjara,
pabhāya mānusaṁ dehaṁ tava sahavyatamāgatā, ti4

803. idaṁ sutvā tidasādhipati maghavā devakuñjaro,
tāvatiṁse pasādento mātaliṁ etadabravī, ti.

1. pītuppalamadhārinī, - syā,
pītuppalamālinī - [pts.]
2. titthikā anabhivacchitā - machasaṁ.
3. tataggamanasā - ma cha saṁ.
tadaṅgamanasā - syā,
4. sahabyamāgatāni - machasaṁ.

[bjt page 112] [\x 112/]

804. passa mātali accheraṁ cittaṁ kammaphalaṁ idaṁ,
appakampi kataṁ deyyaṁ puññaṁ hoti mahapphalaṁ

805. natthi citte pasannamhi appikā1nāma dakkhiṇā,
tathāgate vā sambuddhe athavā tassa sāvake.

806. ehi mātali amhepi bhiyyo bhiyyo mahemase,
tathāgatassa dhātuyo sukho puññānamuccayo.

807. tiṭṭhante nibbute cāpi same citte samaṁ phalaṁ,
cetopaṇidhihetūhi sattā gacchanti suggatiṁ.

808. bahunnaṁ2 vata atthāya uppajjanti tathāgatā,
yattha kāraṁ karitvāna saggaṁ gacchanti dāyakā, ti.

pīta vimānaṁ.

4. 10

809. obhāsayitvā paṭhaviṁ sadevakaṁ
atirocasi candimasuriyā viya
siriyā ca vaṇṇena yasena tejasā
brahmā va deve tidase vandase mamaṁ

811. kiṁ tvaṁ pure kammamakāsi attanā
manussabhūtā purimāya jātiyā
dānaṁ suciṇṇaṁ atha sīlasaññamaṁ
kenūpapannā sugatiṁ yasassinī.
devate pucchitācikkha kissa kammasidaṁ phala'nti.
[pts page 045] [\q  45/]
812. idāni bhante imameva gāmaṁ
piṇḍāya amhāka gharaṁ upāgami
tato te ucchussa adāsiṁ khaṇḍikaṁ
pasannacittā atulāya pītiyā.

1. appakā - machasaṁ.
2. bahūnaṁ - machasaṁ.

[bjt page 114] [\x 114/]

813. sassu ca pacchā anuyuñjate mamaṁ
kahaṁ nu ucchu vadhake avākiri
nacchaḍḍhitaṁ no pana khāditaṁ mayā
santassa bhikkhussa sayaṁ adāsahaṁ.

814. tuyhaṁnavidaṁ issariyaṁ atho mama
itissā1 sassu parihāsate mamaṁ
leḍḍhuṁ gabhetvā pahāraṁ adāsi me
tato vutā kālakatāmbhi devatā.

815. tadeva kammaṁ kusalaṁ kataṁ mayā
sukhañca kammaṁ anubhomi attanā
devehi saddhiṁ paricārayāmahaṁ
modāmahaṁ kāmaguṇehi pañcahi.

816. tadeva kammaṁ kusalaṁ kataṁ mayā
sukhañca kammaṁ anubhomi attanā
devinda guttā tidasehi rakkhitā
sampapitā kāmaguṇehi pañcahi

817. etādisaṁ puññaphalaṁ anappakaṁ

mahāvipākā mama ucchudakkhiṇā devehi saddhiṁ paricārayāmahaṁ
modāmahaṁ kāmaguṇehi pañcahi. 818. etādisaṁ puññaphalaṁ anappakaṁ
mahājutīkā mama ucchudakkhiṇā devindaguttā tidasehi rakkhitā
sahassanettoriva2 nandane vane.

819. tuvañca bhante anukampakaṁ viduṁ
upecca vandiṁ kusalañca pucchisaṁ
tato te ucchussa adāsiṁ khaṇḍikaṁ
pasannacittā atulāya pītiyāti.

ucchu vimānaṁ.

4. 11

820. abhikkantena vaṇṇena yā tvaṁ tiṭṭhasi devate,
obhāsentī disā sabbā osadhī viya tārakā.

821. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.
[pts page 046] [\q  46/]
1. itissa - [pts]
2. sahassanettoviya - katthavi

[bjt page 116] [\x 116/]

822. pucchāmi taṁ devi mahānubhāve,
manussabhūtā kimakāsi puññaṁ
kenāsi evaṁ jalitānubhāvā
vaṇṇo ca te sabbadisā pabhāsatī'ti.

823. sā devatā attamanā moggallānena pucchitā,
pañhaṁ puṭṭhā viyākāsi yassa kammassidaṁ phalaṁ.

824. ahaṁ manussesu manussabhutā
disvāna samaṇe sīlavante
pādāni vanditva manaṁ pāsādayiṁ
cittāmahaṁ añjalikaṁ akāsiṁ.

825. tena me tadiso vaṇṇo tena me idhamijjhati,
uppajjanti ca me bhogā ye keci manaso piyā.

826. akkhāmi te bhikkhu mahānubhāva
manussabhūtā yamahaṁ akāsiṁ
tenamhi evaṁ jalitānubhāvā
vaṇṇo ca me sabbadisā pabhāsatī'ti.

candana vimānaṁ.

4. 12

827. abhikkantena vaṇṇena yā tvaṁ tiṭṭhasi devate,
hatthe pāde ca1 viggayha naccasi suppavādite.

828. tassā te naccamānāya aṅgamaṅgehi sabbaso,
dibbā saddā niccharantī savanīyā manoramā.

829. tassā te naccamānāya aṅgamaṅgehi sabbaso,
dibbā gandhā pavāyantī pucigandhā manoramā.

830. vivattamānā kāyena yā veṇīsu piḷandhanā,
tesaṁ sūyati nigghoso turiye pañcaṅgike yathā.

831. vaṭaṁsakā vātadhūtā vātena sampakampitā,
tesaṁ sūyati nigghoso turiye pañcaṅgiko yathā.

832. yāpi te sirasmiṁ mālā sucigandhā manoramā,
vāti gandho disā sabbā rukkho mañjusako yathā.

833. ghāyase taṁ sucigandhaṁ rūpaṁ passasi amānusaṁ,
devate pucchikācikkha kissa kammassidaṁ phalanti.

1. hatthapāde ca - machasaṁ.

[bjt page 118] [\x 118/]

834. dāsī ahaṁ pure āsiṁ gayāyaṁ brāhmaṇassahaṁ,
appapuññā alakkhikā rajjumālāti maṁ viduṁ1.

835. akkosānaṁ vadhānaṁ ca tajjanāya ca ukkatā, 2
kūṭaṁ gahetvā nikkhamma gacchiṁ3 udakahāriyā.

836. vipathe kuṭaṁ nikkhipitvā vanasaṇḍaṁ upāgamiṁ,
idhemāhaṁ marissāmi ko attho4 jīvitena me.

837. daḷhaṁ pāsaṁ karitvāna āsumhitvāna5 pādape,
tato disā vilokesiṁ ko nu kho vanamassito.

838. tatthaddasāsiṁ sambuddhaṁ sabbalokahitaṁ muniṁ,
nisinnaṁ rukkhamūlasmiṁ jhāyattamakukobhayaṁ.

839. tassā me ahu saṁvego abbhuto lomahaṁsano,
ko nu kho vanamassito manusso udāhu devatā.
[pts page 047] [\q  47/]
840. pāsādikaṁ pasādanīyaṁ vanā nibbānamāgataṁ,
disvā mano me pasīdi nāyaṁ yādisa kīdiso.

841. guttindriyo jhānarato abbhiggatamānaso,
hito sabbassa dassanāya pupphaṁ odumbaraṁ yathā.

842. bhayabheravo durāsado sīhova guhamassito,
dullabhāyaṁ dassanāya pupphaṁ odumbaraṁ yathā.

843. so maṁ mudūhi vācāhi ālapitvā tathāgato,
rajjumāleti maṁ avoca7 saraṇaṁ gaccha tathāgataṁ.

844. tāhaṁ giraṁ suṇitvāna nelaṁ atthavatiṁ suciṁ,
saṇhaṁ muduṁ ca magguṁ ca sabbasokā panūdanaṁ.

845. kallacittaṁ ca maṁ ñatvā pasannaṁ suddhamānasaṁ,
hito sabbassa lokassa anusāsi tathāgato.

846. idaṁ dukkhanti maṁ avoca ayaṁ dukkhassa sambhavo,
ayaṁ nirodho8 maggo ca añjaso amatogadho.

847. anukampakassa kusalassa ovādamhi ahaṁ ṭhitā,
ajjhagā amataṁ santiṁ nibbāna9 adamaccutaṁ.

1. maṁ vidū - syā, [pts]
2. uggatā - machasaṁ.
3. agacchiṁ - machasaṁ.
āgacchiṁ - syā.
4. kīvatthopi - syā.
5. ālambitvāna - machasaṁ. 6. buddho ayaṁ - machasaṁ.
7. maṁ voca - machasaṁ.
8. dukkhanirodho - machasaṁ.
dukkhanirodho ca, - syā.
9. nibbānaṁ - machasaṁ.

[bjt page 120] [\x 120/]

848. sāhaṁ avaṭṭhitā pemā dassane avikampinī,
mūlajātāya saddhāya dhītā buddhassa orasā.

849. sāhaṁ ramāmi kīḷāmi modāmi akukobhayā,
dibbaṁ mālaṁ dhārayāmi pivāmi madhumaddavaṁ.

850. saṭṭhīṁ turiyasahassāni1 paṭibodhaṁ karonti me,
āḷambo gaggaro hīmo sādhuvādī ca saṁsayo.

851. pokkharo ca suphasso ca vīṇā mokkhā ca nāriyo,
nandā ceva sunandā ca soṇadinnā suvimhitā.

852. aḷambusā missakesī ca puṇḍarīkāticāruṇī, 2
eṇiphassā suphassā ca subhaddā3 muduvādinī.

853. etā ca caññā ca seyyasā accharānaṁ pabodhikā,
tā maṁ kālenupāgantvā abhibhāsanti devatā.

854. handa naccāma gāyāma handa taṁ ramayāmase
nayidaṁ akatapuññānaṁ katapuññānamevidaṁ
asokaṁ nandanaṁ rammaṁ tidasānaṁ mahāvanaṁ

855. sukhaṁ akatapuññānaṁ idha natthi parattha ca,
sukhaṁ ca katapuññānaṁ idha ceva parattha ca.

856. tesaṁ sahavyakāmānaṁ kattabbaṁ kusalaṁ bahuṁ,
katapuññā hi modanti sagge bhogasamaṅgino.

857. bahunnaṁ vata atthāya uppajjanti tathāgatā
dakkhiṇeyyā manussānaṁ puññakkhettānamākarā
yattha kāraṁ karitvāna sagge modanti dāyakāti.

rajjumālā vimānaṁ.

mañjeṭṭhaka vaggo catuttho.

tassuddānaṁ: -

mañjeṭṭhā pabhassarā nāgā alomā kañjikadāyikā
vihāracaturitthambā pītucchu vandanarajjumālā
vaggo tena pavuccatīti.

itthivimānaṁ samattaṁ.

1. saṭṭhituriyasahassāni - machasaṁ.
2. puṇarīkātidāruṇī - machasaṁ.
3. samasāddā - syā. [pts.]
4. seyyāse - sī.

[bjt page 122] [\x 122/]

5. 1
[pts page 049] [\q  49/]
858. ko me vandati pādāni iddhiyā yasasā jalaṁ,
abhikkantena vaṇṇena sabbā obhāsayaṁ disāti.

859. maṇḍukohaṁ pure āsiṁ udake vārigocaro,
tava dhammaṁ suṇantassa avadhī vacchapālako.

860. muhuttaṁ cittappāsādassa iddhiṁ passa yasañca me,
anubhāvaṁ ca me passa vaṇṇaṁ passa jutiñca me.

861. ye ca te dīghamaddhāna dhammaṁ assosuṁ gotama,
pattā te acalaṭṭhānaṁ yattha gantvā na socareti.

maṇḍukadevaputtavimānaṁ.

5. 2

862. cirappavāsiṁ purisaṁ durato sotthimāgataṁ,
√ātimittā suhajjā ca abhinandanti āgataṁ.

863. tatheva katapuññampi asmā lokā paraṁ gataṁ,
puññāni patigaṇhanti piyaṁ ñātiṁ va1 āgatanti.

864. uṭṭhehi revate supāpadhamme
apārutaṁ dvāraṁ2 adānasīle
nessāma taṁ yattha thunanti duggatā
samajjatā3 nerayikā dukhena.

865. ivecca4 vatvāna yamassa dutā
te dve yakkhā lohitakkhā brahantā
paccekabāhāsu gahetvāna revataṁ
pakkāmayuṁ devagaṇassa santiketi.

866. ādiccavaṇṇaṁ ruciraṁ pabhassaraṁ
vyamhaṁ subhaṁ kañcanajālachannaṁ
kassetamāṇikiṇṇajanaṁ vimānaṁ
suriyassa raṁsīriva jotamānaṁ

867. nārīgaṇā candanasāralittaṁ5
ubhato vimānaṁ upasobhayanti
taṁ dissati suriyasamānavaṇṇaṁ
ko modati saggappatto vimāneti.

1. √ātīva - machasaṁ.
2. apāruka dvāre - machasaṁ.
apāruka dvāraṁ - [pts]
3. samappitā - sī.
4. icchevaṁ - syā,
5. candanasārānulittā - syā.

[bjt page 124] [\x 124/]

868. bārāṇasiyaṁ nandiyo nāmāsi upāsako amaccharī dānapatī vadaññū
tassetamākiṇṇajanaṁ vimānaṁ
suriyassa raṁsīriva jotamānaṁ.

869. nārīgaṇā candanasāralittā
ubhato vimānaṁ upasobhayantī
taṁ dissati suriyasamānavaṇṇaṁ
so modati saggappatto vimāneti.

870. nandiyassāhaṁ bhariyā
agārini sabbakulassa issarā
bhattuvimāne ramissāmi dānahaṁ
na patthaye nirayaṁ dassanāyāti.

871. eso te nirayo supāpadhamme
puññaṁ tayā akataṁ jīvaloke na hi maccharī rosako pāpadhammo
saggūpagānaṁ labhati sahavyatantī.

872. kinnu gūthañca muttañca asuci1 patidissati,
duggandhaṁ kimidaṁ mīḷhaṁ kimetaṁ upavāyatīti.

873. esa saṁsavako nāma gambhīro sataporiso,
yattha vassasahassāni tuvaṁ paccasi revateti.

874. kinnu kāyena vācāya manasā dukkataṁ kataṁ.
kena saṁsavako laddho gambhīro sataporisoti.

875. samaṇe brāhmaṇecāpi aññovāpi vaṇibbake,
musāvādena vañacesi taṁ pāpaṁ pakataṁ tayā.

876. tena saṁsavako laddho gambhīro sataporiso,
tattha vassasahassāni tuvaṁ paccasi revate.

877. hatthepi chindanti athopi pāde
kaṇṇepi chindanti athopi nāsaṁ
athopi kākoḷagaṇā samecca
saṅgamma khādanti viphandamānanti.

878. sādhu kho maṁ paṭinetha kāhāmi kusalaṁ bahuṁ
dānena samacariyāya saññamena damena ca
yaṁ katvā sukhitā honti na ca pacchānutappareti.

1. asuciṁ - sīmu.

[bjt page 126] [\x 126/]

879. pure tuvaṁ pamajjitvā idāni paridevasi,
sayaṁ katānaṁ kammānaṁ vipākaṁ anubhossasīti.

880. ko devalokato manussalokaṁ,
gantvāna puṭṭho me evaṁ vadeyya
nikkhittadaṇḍesu dadātha dānaṁ
acchādanaṁ sayana1mathannapānaṁ
na hi maccharī rosako pāpadhammo
saggupagānaṁ labhati sahavyataṁ.
[pts page 051] [\q  51/]
881. sāhaṁ nūna ito gantvā yoniṁ laddhāna mānusiṁ
vadaññu sīlasampannā kāhāmi kusalaṁ bahuṁ
dānena samacariyāya saññamena damena ca.

882. ārāmāni ca ropissaṁ dugge saṅkamanāti ca,
papañca udapānañca vippasannena cetasā.

883. cātuddasiṁ pañcadasiṁ yā ca pakkhassa aṭṭhamī,
pāṭibhāriyapakkhañca aṭṭhaṅgasusamāgataṁ.

884. uposathaṁ upavasissaṁ sadā sīlesu saṁvutā,
na ca dāne pamajjīssaṁ sāmaṁ diṭṭhamidaṁ mayāti.

885. iccevaṁ vippalapantiṁ phandamānaṁ tato tato,
khipiṁsu niraye ghore uddhapādaṁ avaṁsiranti.

886. ahaṁ pure maccharinī ahosiṁ
paribhāsikā samaṇabrāhmaṇānaṁ
vitathena ca sāmikaṁ vañcayitvā
paccāmahaṁ niraye ghorarūpeti.

revatīvimānaṁ.

5. 3

887. yo vadataṁ pavaro manujesu
sakyamunī bhagavā katakicco
pāragato balaviriyasamaṅgī
taṁ sugataṁ saraṇatthamupehi.

888. rāgavirāgamanejamasokaṁ
dhammamasaṅkhatamappaṭikūlaṁ
madhuramimaṁ paguṇaṁ suvibhattaṁ
dhammamimaṁ saraṇatthamupehi

1. seyya - machasaṁ.

[bjt page 128] [\x 128/]

889. yattha ca dinnamahapphalamāhu
catusu sucīsu purisayugesu
aṭṭha ca puggala dhammadasā te
saṅghamimaṁ saraṇatthamupehīti.

890. na tathā napati nabhasmiṁ1 suriyo
cando ca na bhāsati na phusso
yathā atulamidaṁ mahappabhāsaṁ
ko nu tvaṁ mahiṁ upagā.

891. chindati ca2 raṁsi pabhaṅkarassa
sādhikaṁ3 vīsati yojanāni ābhā
rattimpi ca yathā divaṁ karoti
parisuddhaṁ vimalaṁ subhaṁ vimānaṁ.
[pts page 052] [\q  52/]
892. bahu paduma vicitta puṇḍarīkaṁ
vokiṇṇaṁ kusumehi nekacittaṁ
arajavirajahemajālacchannaṁ
ākāse napati yathāpi suriyo.

893. rattambarapītavāsasāhi
agarupiyaṅgucandanussadāhi
kañcanatanusannibhattacāhi
paripūraṁ gaganaṁva tārakāhi

894. naranāriyo bahuketthanekavaṇṇā
kusumavibhūsitā bharaṇettha sumanā
anilapamuñcikā pavanti surabhiṁ
tapanīyavitatā suvaṇṇanacchadanā4.

895. kissa samadamassa5 ayaṁ vipāko
kenāsi kammaphalenidhūpapanno
yathā ca te adhigatamidaṁ vimānaṁ
tadanupadaṁ avacāsi iṅgha puṭṭhoti

896. yamidhapathe6 samecca māṇavena
satthānusāsi anukampamāno
tava ratanavarassa dhammaṁ sutvā
karissāmīti ca bravittha chatto.

1. nabhe - machasaṁ.
2. chindati - machasaṁ,
3. sādhika - machasaṁ,
4. suvaṇṇachannā - machasaṁ.
5. saṁyamassa - machasaṁ.
6. sayamidhapathe - machasaṁ.
[k-6-08]

[bjt page 130] [\x 130/]

897. jinavarapavaraṁ1 upehi2 saraṇaṁ
dhammañcāpi tatheva bhikkhusaṅghaṁ
noti paṭhamaṁ avocāhaṁ3 bhante
pacchā te vacanaṁ tathevakāsiṁ.

898. mā ca pāṇavadhaṁ vividhaṁ carassu asuciṁ
na hi pāṇesu asaññataṁ avaṇṇayiṁsu sappaññā
noti padhamaṁ avocāhaṁ bhante
pacchā te vacanaṁ tathevakāsiṁ.

899. mā ca parajanassa rakkhitampi
ādātabbamamaññidittha4 adinnaṁ
noti paṭhamaṁ avocāhaṁ bhante
pacchā te vacanaṁ tathevakāsiṁ.

900. mā ca parajanassa rakkhitāyo
paribhariyā agamā anariyametaṁ
noti paṭhamaṁ avocāhaṁ bhante
pacchā te vacanaṁ tathevakāsiṁ.
[pts page 053] [\q  53/]
901. mā ca vitathaṁ aññathā abhāṇī
nahi musāvādaṁ avaṇṇayiṁsu sappaññā
noti paṭhamaṁ avocāhaṁ bhante
pacchā te vacanaṁ tathevakāsiṁ.

902. yena ca puriyassa apeti saññā
taṁ majjaṁ parivajjayassu sabbaṁ
no ca paṭhamaṁ avocāhaṁ bhante
pacchā te vacanaṁ tathevakāsiṁ.

903. sāhaṁ idha pañcasikkhā karitvā
paṭipajjitvā tathāgatassa dhamme
dvepathamagamāsiṁ coramajjhe
te maṁ tattha vadhiṁsu bhogahetu.

904. ettakamiṁdaṁ anussarāmi kusalaṁ
tato paraṁ na me vijjati aññaṁ
tena sucaritena kammunāhaṁ
uppanno5 tidivesu kāmakāmī.

905. passa khaṇamuhuttaṁ saññamassa
anudhammapaṭipattiyā vipākaṁ
jalamiva yasasā samekkhamānā
bahukā maṁ pihayanti hīnakammā.

1. jita pavaraṁ - syā.
2. upemi - bahūsu.
3. ādātabbamamaññiko - machasaṁ.
5. uppanno - bahūsu.

[bjt page 132] [\x 132/]

906. passa katipayāya desanāya
sugatiṁ camhi gato sukhañca patto
ye ca te satataṁ suṇanti dhammaṁ
maññe te amataṁ phusanti khemaṁ

907. appampi1 kataṁ kimācarema
vipulaṁ hoti kathāgatassa dhamme
passa katapuññatāya chatto
obhāseti paṭhaviṁ yathāpi suriyo

908. kimidaṁ kusalaṁ kimācarema
iccekehi samecca mantayanti
te mayaṁ punareva laddhamānusattaṁ
paṭipannā vibharemu sīlavanto.
909. bahukāro manukampako ca satthā
iti me sati agamā divādivassa
svāhaṁ upagatomhi saccanāmaṁ
anukampassu punapi suṇoma2 dhammaṁ

910. ye vidha3 pajahanti kāmarāgaṁ
bhavarāgānusayaṁ pahāya mohaṁ
na ca te puna upenti4 gabbhaseyyaṁ
parinibbānagatā hi sītibhūtāti.
[pts page 054] [\q  54/]
chattamāṇavakavimānaṁ.

5. 4

911. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthamhā rucakatthatā5 suhā.

912. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇachantā.

913. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

1. appakampi - katthaci.
2. suṇomu - machasaṁ.
3. yedha - su. syā. [pts]
4. punamupenti - machasaṁ.
5. ruciratthatā - syā, rucikatthatā, [pts]

[bjt page 134] [\x 134/]

914. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

915. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ.

916. satiṁ samuppādakaro1 dvāre kakkaṭako ṭhito,
niṭṭhito jātārūpassa sobhati dasapādako.

917. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

918. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

kakkaṭakarasadāyakavimānaṁ.

5. 5

919. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthambhā rucakatthatā subhā.

920. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇachannā.
921. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

922. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

923. so devaputtā attamano moggallānena pucchito,
pañhaṁ puṭṭho viyākāsi yassakammassidaṁ phalaṁ.

1. sati samuppādakaro - machasaṁ.

[bjt page 136] [\x 136/]

924. dibbaṁ mamaṁ vassasahassamāyu
vācābhigītaṁ manasā pavantitaṁ
ettāvatā ṭhassati puññakammo
dibbehi kāmehi samaṅgibhūto.

925. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

926. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇeṇā ca me sabbadisā pabhāsatīti.

dvārapālakavimānaṁ.

5. 6

927. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthambhā rucakatthatā subhā.

928. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇachattā.

929. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

930. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo vaṇṇo ca te sabbadisā pabhāsatīti.

931. so devaputto attamano moggallānena pucchito, pañhaṁ puṭṭho viyākāsi yassakammassidaṁ phalaṁ
932. kariṇīyāni puññāni paṇḍitena vijānatā,
sammaggatesu buddhesi yattha dinnaṁ mahapphalaṁ.

[bjt page 138] [\x 138/]

933. atthāya vata me buddho araññā gāmamāgato,
tattha cittaṁ pasādetvā tāvatisūpago ahaṁ1

934. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

935. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.
[pts page 055] [\q  55/]
karaṇīyavimānaṁ.

5. 7

936. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthamhā rucakatthatā subhā.

937. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇachattā.

938. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

939. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo vaṇṇo ca te sabbadisā pabhāsatīti.

940. so devaputto attamano moggallānena pucchito,
pañhaṁ puṭṭho viyākāsi yassakammassidaṁ phalaṁ.

941. karaṇīyāni puññāni paṇḍitena vijānatā,
sammaggatesu bhikkhūsū yattha dinnaṁ mahapphalaṁ.

1. ahuṁ - sīmu.

[bjt page 140] [\x 140/]

942. atthāya vata me bhikkhu araññā gāmamāgato,
ttha cittaṁ pasādetvā tāvatiṁsopago ahaṁ.

943. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

944. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhasatīti.

dutiyakaraṇīyavimānaṁ.

5. 8

945. uccamidaṁ maṇuthūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthamhā rucakatthatā subhā.

946. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇa chattā.

947. kena te tādiso vaṇṇo
kena te idhamijjhati
uppajjanti ca bhogā
ye keci manaso piyā.

948. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

949. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ.

950. yaṁ dadāti na taṁ hoti
yañceva dajjā tañceva seyyo
sūci dinnā sucimeva seyyo.

[bjt page 142] [\x 142/]

951. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

952. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

sūcīvimānaṁ.

5. 9

953. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthambhā rucakatthatā subhā.

954. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇa channā.

955. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā.

956. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

957. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti.

958. ahaṁ manussesu manussabhūto.
purimāya jātiyā manussaloke.

959. addasaṁ virajaṁ bhikkhuṁ vippasannamanāvilaṁ,
tassa adāsahaṁ sūciṁ pasanno sehi pāṇihi.

[bjt page 144] [\x 144/]

960. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.

961. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

dutiyasūcivimānaṁ.

5. 10

962. susukkakhandhaṁ abhiruyhaṁ nāgaṁ
akācitaṁ dantiṁ baliṁ mahājavaṁ
abhiruyha gajavaraṁ1 sukappitaṁ
idhāgamā vehāsayamantaḷikkhe.
[pts page 056] [\q  56/]
963. nāgassa dantesu duvesu nimmitā
acchodikā2 paduminiyo suphullā
padumesu ca turiyagaṇā pavajjare
imā ca naccanti manobharāyo.

964. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

965. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ.

966. aṭṭheva muttapupphāni kassapassa mahesino3
thūpasmiṁ abhiropesiṁ pasanno sehi pāṇihi.

967. tena me tādiso vaṇṇo tena me idhamijjhati,
uppajjanti ca me bhogā ye keci manāso piyā.

968. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pyāsatīti.

nāgavimānaṁ.

1. gajaṁvaraṁ - syā.
2. acchodakā - machasaṁ.
3. bhagavato - syā.

[bjt page 146] [\x 146/]

5. 11

969. mahantaṁ nāgaṁ abhiruyha sabbasetaṁ gajuttamaṁ
vanāvanaṁ anupariyāsi nārīgaṇapurakkhato
obhāsento disā sabbā osadhī viya kārakā.

970. kena te tādiso vaṇṇo kena te idha mijjhati,
uppajjanti ca te bhogā ye keci manaso piyā.

971. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

972. so devaputto attamano vaṅgīseneva pucchito,
pañhaṁ puṭṭho viyākāsi yassa kammassidaṁ phalaṁ.

973. ahaṁ manussesu manussabhūto.
upāsako cakkhumato ahosiṁ
pāṇātipātā virato ahosiṁ
loke adinnaṁ parivajjayissaṁ.

974. amajjapo no ca musā abhāṇiṁ
sakena dārena ca tuṭṭho ahosiṁ.
annaṁ ca pānaṁ ca pasannacitto
sakkacca dānaṁ vipulaṁ adāsiṁ.

975. tena me tādiso vaṇṇo tena me idha mijjhati,
uppajjanti ca me bhogā ye keci manaso piyā.

976. akkhāmi te bhikkhu manāhubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

dutiyanāgavimānaṁ.

5. 12

977. konu dibbena yānena sabbasetena hatthinā,
turiyatāḷita nigghoso antaḷikkhe mahīyati.

978. devatānusi gandhabbo ādu1 sakko purindado,
ajānantā taṁ pucchāma kathaṁ jānemu taṁ mayanti.
[pts page 057] [\q  57/]
1. adu - machasaṁ.

[bjt page 148] [\x 148/]

979. namhi devo na gandhabbo nāpi sakko purindado,
sudhammā nāma ye devā tesaṁ aññataro ahanti.

980. pucchāma devaṁ sudhammaṁ1 puthuṁ katvāna añjaliṁ,
kiṁ katvā mānuse sudhammaṁ upapajjatīti.

981. ucchāgāraṁ tiṇāgāraṁ vatthāgārañca yo dado,
tiṇṇamaññataraṁ datvā sudhammaṁ upapajjatiti.

tatiyanāgavimānaṁ

5. 13

982. daḷahadhammā nisārassa dhanuṁ olubbha tiṭṭhasi,
khattiyo nu si rājañño ādu luddo vane caroti. 2

983. assakādhipassāhaṁ bhante putto vane caro,
nāmaṁ me bhikkhu te brūmi sujāto iti maṁ viduṁ. 3

984. mige gavesavānohaṁ ogāhanto brahāvanaṁ,
migaṁ kañceva4 nāddakkhiṁ tañca disvā ṭhito ahanti.

985. svāgataṁ te mahāpuñña atho te adurāgataṁ,
etto udakamādāya pāde pakkhālayassu te.

986. idampi pānīyaṁ sītaṁ ābhataṁ girigabbharā,  rājaputta tato pitvā satthatasmiṁ upāvisāti.

987. kalyāṇī vata te vācā savaṇīyā mahāmuni,
nelā catthavatī5 vaggu manatvā6 atthaṁca bhāsase7

988. kā te rati vane viharato
isinisabha vadehi puṭṭho
tava vacanapathaṁ nisāmayitvā
atthadhammapadaṁ samācaremaseti.

1. devasudhammaṁ - syā.
2. vanācaroti, - syā,
3. vidū, - machasaṁ.
4. migaṁgantveva - syā,
5. nelā atthavatī, - machasaṁ
6. mantā, - syā tra, ka.
7. bhāsasi - machasaṁ.

[bjt page 150] [\x 150/]

989. ahiṁsā sabbapāṇīnaṁ kumāramhāka ruccati.
theyyā ca aticārāva majjapānā ca ārati.

990. ārati samacariyā ca bāhusaccaṁ kataññutā,
diṭṭheva dhamme pāsaṁsā dhammā ete pasaṁsiyāti.

991. santike maraṇaṁ tuyhaṁ oraṁ māsehi pañcahi,
rājaputta vijānāhi attānaṁ parimocayāti.

992. katamaṁ svāhaṁ janapadaṁ gantvā kiṁ kammaṁ kiñca porisaṁ,
kāya vā pana vijjāya bhaveyyaṁ ajarāmaroti.

993. na vijjate so padeso kammaṁ vijjāca porisaṁ,
yattha gantvā bhave macco rājaputtājarāmaro.

994. mahaddhanā mahābhogā raṭṭhavantopi khattiyā,
pahūtadhanadhaññāse na tepi ajarāmarā. 1

[pts page 058] [\q  58/]
995] yadi te sutā andhaka veṇhuputtā, 2
surā virā vikkattappahārino.
tepi āyukkhayaṁ pattā
viddhastā sassatīsamā.

996. khattiyā brāhmaṇā vessā suddā caṇḍālapukkusā,
ye kecaññe ca jātiyā tepino ajarāmarā.

997. ye mantaṁ parivattenti chaḷaṅgaṁ brahmacittītaṁ,
ete caññe ca vijjāya tepi no ajarāmarā.

998. isayo cāpi ye sattā saññatattā tapassino,
sarīraṁ tepi kālena vijahanti tapassino.

999. bhāvitattāpi arahatto katakiccā anāsavā,
nikkhipanti imaṁ dehaṁ puññapāpaparikkhayāti.

1000. subhāsitā atthavatī gāthāyo te mahāmuni,
nijjhattomhi3 subhaṭṭhena tvañca me saraṇaṁ bhavāti.

1. tepi no ajarāmarā - machasaṁ.
2. veṇvu puttā - machasaṁ.
aṇṇakaveṇṇa puttā - syā,
3. nijjhuttomhi - machasaṁ.

[bjt page 152] [\x 152/]

1001. mā maṁ tvaṁ saraṇaṁ gaccha tameva saraṇaṁ vaja,
sakyaputtaṁ mahā vīraṁ yamahaṁ saraṇaṁ gatoti.

1002. katarasmiṁ so janapade satthā tumhāka mārisa,
ahampi daṭṭhuṁ gacchissaṁ jinaṁ appaṭipuggalanti.

1003. puratthimasmiṁ janapade okkākakulasambhavo.
tatthāsi purisājañño so ca kho parinubbutoti.

1004. sace hi buddho tiṭṭheyya satvā tumhāka mārisa,
yojanāni sahassāni gaccheyyaṁ1 payirupāsituṁ.

1005. yato ca kho2 parinibbuto satthā tumhāka mārisa,
nibbūtampi3 mahāvīraṁ gacchāmi saraṇaṁ ahaṁ.
1006. upemi saraṇaṁ buddhaṁ dhammañcāpi anuttaraṁ,
saṅghañca naradevassa gacchāmi saraṇaṁ ahaṁ.

1007. pāṇātipātā viramāmi khippaṁ
loke adinnaṁ parivajjayāmi
amajjapo nova musā bhaṇāmī
sakena dārena ca homi tuṭṭhoti

1008. sahassaraṁsīva yathā mahappabho
disaṁ yathābhāti nabhe anukkamaṁ tathappakāro4 tavayaṁ5 mahāratho.
samantato yojanasattamāyato.

1009. suvaṇṇapaṭṭehi samantamottaṭo
urassa muttahi maṇīhi cittito
lekhā suvaṇṇassa ca rūpiyassa ca
sobhenti veḷuriyamayā sunimmitā.

[pts page 059] [\q  59/]
1010. sisañcidaṁ veḷuriyassa nimmitaṁ
yugañcidaṁ lohitakāya cittitaṁ
yuttā suvaṇṇassa ca rūpiyassa ca
sobhanti assā ca pime manojavā6.

1. gacche - syā, i,
gaccheyyuṁ - machasaṁ.
2. yato kho - [pts]
3. parinibbutaṁ - syā.
4. tathāpakāro - machasaṁ.
5. tvāyaṁ - machasaṁ.
6. assā ca ime manojavā - machasaṁ.

[bjt page 154] [\x 154/]

1011. so tiṭṭhasi hemarathe adhiṭṭhito
devānamindova sahassavāhano
pucchāmi tāhaṁ yasavanta kovidaṁ
kathaṁ tayā laddho ayaṁ uḷāroti.

1012. sujāto nāmahaṁ bhatte rājaputto pure ahuṁ,
tvañca maṁ anukampāya saññamasmiṁ nivesayi.

1013. khīṇāyukañca maṁ ñatvā sarīraṁ pādāsi satthuno,
imaṁ sujāta pūjehi taṁ te atthāya hebhīti.

1014. tāhaṁ gandhehi mālehi pūjayatvā samuyyuto,
pahāya mānusaṁ dehaṁ upapannomhi nandanaṁ.

1015. nandanopavane1 ramme nānādijagaṇāyute,
ramāmi naccagītehi accharāhi purakkhatoti.

cūḷarathavimānaṁ.

5. 14

1016. sahassayuttaṁ hayavāhanaṁ subhaṁ
āruyhi maṁ sandanaṁ nekacittaṁ
uyyānabhūmiṁ abhito anukkamaṁ
purindado bhūtapatīva vāsavo 1017. sovaṇṇamayā te rathakubbarā ubho
thalehi2 aṁsehi atīva saṅgatā3
sujātagumbā naravīra niṭṭhitā
virocati paṇṇaraseva cando.

1018. suvaṇṇajālāvatato4 ratho ayaṁ
bahūti nā nā ratanehi cittito
sunanidighoso ca subhassaro ca virocati cāmarahattha bāhuhi

1019. imā ca nābhyo manasābhinimmitā
rathassa pādantara majjhabhūsitā
imā ca nābheyyā5 satarāji cittitā
sateratā vijjurivappabhāsare

1. nandane ca vane, - machasaṁ.
nandanā pavane, - syā.
2. phalehi - machasaṁ. [pts]
3. saṅgato - sīmu.
4. suvaṇṇajālā citto - katthaci.
5. nahyo - [pts]

[bjt page 156] [\x 156/]

1020. anekacittāvatato ratho ayaṁ
puthū ca nemī ca sahassaraṁsiko
tesaṁ saro sūyati1 vaggurūpo
pañcaṅgikaṁ turiyamivappavāditaṁ

[pts page 060] [\q  60/]
1021. sirasmiṁ cittaṁ maṇicandakappitaṁ
sadā visuddhaṁ ruciraṁ pabhassaraṁ
suvaṇṇarājīhi atīva saṅgataṁ
veḷuriyarājīva atīva sobhati

1022. ime ca vāḷī maṇicandakappitā
ārohakambu sujavā bahupamā
brahā mahantā balino mahājavā
mano tavaññāya tatheva siṁsare

1023. ime ca sabbe sahitā catukkamā
mano tavaññāya tatheva siṁsare
samaṁ vahanti mudukā anuddhatā
amodamānā turagānamuttamā
1024. dhunanti vagganti patanti2 cambare
abbhuddhunantā sukate piḷandhane
tesaṁ saro sūyati vaggurūpo
pañcaṅgikaṁ turiyamivappavāditaṁ
1025. rathassa ghoso apiḷandhanāna ca3
khurassa nādo abhihiṁsanāya4 ca
ghoso suvaggu samitassa sūyati
gandhabbaturiyāni vicitrasaṁvane5

1026. rathe ṭhitā tā migamandalocanā
āḷārapamhā hasitā piyaṁvadā
veḷuriyajālāvatatā tanucchavā
sadeva gandhabba suraggapūjitā

1027. tā rattarattambara pītavāsasā
visālanettā abhirattalocanā
kule sujātā sutanu sucimhitā
rathe ṭhītā pañjalikā upaṭṭhitā

1. suyyati - machasaṁ.
2. pavatatanti [pts.]
3. apiḷandhanānica - sīmu
4. abhisaṁsanāmaca - [pts]
abhihesanāyava - katthaci.
5. gandhabbaturiyāna ca citrasaṁvane - katthaci

[bjt page 158] [\x 158/]

1028. tā kambukeyūradharā suvāsasā
sumajjhimā ūruthanūpapannā
vaṭṭaṅguliyo sumukhā sudassanā
rathe ṭhitā pañjalikā upaṭṭhitā
1029. aññā suveṇī susu missakesiyo
samaṁ viśattatāhi pabhassarāhi ca
anubbatā tā tava mānase ratā
rathe ṭhitā pañjalikā upaṭṭhitā

1030. āveḷīniyo padumuppalacchadā
alaṅkatā candanasāravāsitā1
anubbatā tā tava mānase ratā
rathe ṭhītā pañjalikā upaṭṭhitā
[pts page 061] [\q  61/]
1031. tā māliniyo padumuppalacchadā
alaṅkatā candanasāravāsitā
anubbatā tā tava mānase ratā
rathe ṭhitā pañjalikā upaṭṭhitā

1032. kaṇṭhesu te yāni piḷandhanāni
hatthesu pādesu tatheva sīse
ohāsayantī dasa sabbaso disā
abbhuddayaṁ sāradikova bhānumā

1033. vātassa vegena ca sampakampitā
bhujesu mālā apiḷandhanāni ca
muñcanti ghosaṁ ruciraṁ suciṁ subhaṁ
sabbehi viññūhi sutabbarūpaṁ

1034. uyyānabhūmyā ca duvaddhato2 ṭhitā
rathā ca nāgā turiyāni cassaro
tameva devinda pamodayanti
vīṇā yathā pokkharapattabāhuhi

1035. imāsu vīṇāsu bahūsi vaggusu
manuññarūpāsu yadayerītaṁ pati3
pavajjamānāsu atīva accharā
bhamanti kaññā padumesu sikkhitā

1. candanasāracositā - syā [pts.]
2. duhatthato - [pts.]
3. pītiṁ - machasaṁ
hadayeritaṁpitaṁ - syā

[bjt page 160] [\x 160/]

1036. yadā ca gītāni ca vāditāni ca
naccāni cemāni1 samenti ekato
athettha naccanti athettha accharā
obhāyasayanti ubhato varitthiyo

1037. so modasi turiyagaṇappabodhano
mahīyamāno vajirāvudhoriva2
imāsu vīṇāsu bahusū vaggusu
manuññarūpāsu hadayeritaṁ pati

1038. kiṁ tvaṁ pure kammamakāsi attanā
manussabhūto purimāya jātiyā
uposathaṁ kaṁ3 tuvaṁ upāvasi
kaṁ dhammacariyaṁ vatamābhirocayi4

1039. nayidaṁ appassa5 katassa kammuno
pubbe suciṇṇassa uposathassa vā
iddhānubhāvo vipulo ayaṁ tava
yaṁ devasaṅghaṁ abhirocase bhusaṁ

[pts page 062] [\q  62/]
1040. dānassa te idaṁ phalaṁ atho sīlassa vā pana,
atho añjalikammassa taṁ me akkhāhi pucchitoti

1041. so devaputto attamano moggallānena pucchito, pañhaṁ puṭṭho viyākāsi yassa kammassidaṁ phalaṁ
1042. jitindiyaṁ buddhamanomanikkamaṁ
naruttamaṁ kassapamaggapuggalaṁ
avāpuraṁ taṁ amatassa dvāraṁ
devātidevaṁ satapuññalakkhaṇaṁ

1043. tamaddasaṁ kuñjaramoghatitiṇṇaṁ
suvaṇṇasiṅgīnadabimbasādisaṁ
disvāna taṁ khippamahuṁ sucīmano
tameva disvāna subhāsitaddhajaṁ

1044. tambhannapānaṁ6 athavāpi cīvaraṁ
suciṁ paṇītaṁ rasasā upetaṁ
pupphābhikiṇṇamhi sake nivesane
patiṭṭhapesiṁ sa asaṅgamānaso

1. naccāni vimāni - machasaṁ.
2. vajirāvudhova - sīmu.
3. kiṁva - syā
4. abhirādadhayi - katthaci
5. nayidamappassa - machasaṁ.
6. namannapānaṁ - machasaṁ.

[bjt page 162] [\x 162/]

1045. tamannapānena ca cīvarena ca
khajjena bhojjena ca sāyanena ca
sattappayitvā dvipadānamuttamaṁ
so saggaso devapure ramāmahaṁ

1046. etenupāyena imaṁ niraggaḷaṁ
yaññaṁ yajitvā tividhaṁ visuddhaṁ
pahāyahaṁ mānusakaṁ samussayaṁ
indūpamo1 devapure ramāmahaṁ

1047. āyuñca vaṇṇañca sukhaṁ balañca
paṇītarūpaṁ abhikaṅkhatā muni
annañca pānañca bahuṁ susaṅkhatā
patiṭṭhapetabbamasaṅgamānase

1048. nayimasmiṁ loke parasmiṁ2 vā pana
buddhena seṭṭhova samova vijjati āhuneyyataṁ paramāhutiṁ gato
puññatthikānaṁ vipulaphale ṭhitanti

mahārathavimānaṁ.

mahārathavaggo pañcamo.

tassuddānaṁ: -

maṇḍuko revatī chatto kakkaṭo dvārapālako
dve karaṇīyā dve sūci tayo nāgā ca dve rathā
purisānaṁ paṭhamo vaggo pavuccatī ti.

bhāṇavāro tatiyo.

1. indassamo - syā,
2. nayimasmiṁ vā loke parasmiṁ - katthaci

[bjt page 164] [\x 164/]

6. pāyāsi vaggo

6. 1

[pts page 063] [\q  63/]
1049. yathā vanaṁ cittalataṁ pabhāsati
uyyānaseṭṭhaṁ tidasānamuttamaṁ
tathūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe

1050. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1051. so devaputto attamano moggallānena pucchito,
pañhaṁ puṭṭho viyākāsi yassa kammassidaṁphalanti

1052. ahañca bhariyā ca manussaloke
opānabhūtā gharamāvasimbha
annañca pānañca pasannacittā
sakkacca dānaṁ vipulaṁ adamha

1053. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1054. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā sabhāsatīti

agāriyavimānaṁ.

6. 2

1055. yathā vanaṁ cittalataṁ pabhāsati
uyyānaseṭṭhaṁ tidasānamuttamaṁ
tathūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe

1056. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

[bjt page 168] [\x 168/]

1057. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1058. ahañca bhariyā ca manussaloke
opānabhūtā gharamāvasimbha
annañca pānañca pasannacittā
sakkacca dānaṁ vipulaṁ adamha

1059. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1060. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā sabhāsatīti
[pts page 064] [\q  64/]
dutiya agāriyavimānaṁ.

6. 3

1061. uccamidaṁ maṇithūṇaṁ vimānaṁ
samannato soḷasa yojanāni
kūṭāgārā sattasatā uḷārā
veḷuriyatthamhā rucakatthatā subhā

1062. tatthacchasi pivasi khādasi ca
dibbā ca vīṇā pavadanti vagguṁ
aṭṭhaṭṭhakā sikkhasitā sādhurūpā
dibbā ca kaññā tidasacarā uḷārā
naccanti gāyanti pamodayantī

1063. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1064. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1065. phaladāyī phalaṁ vipulaṁ labhati
dadamujjugatesu1 pasannamānaso
so hi modati2 saggagato tidive
anubhoti ca puññaphalaṁ vipulaṁ
tathevāhaṁ1 mahāmuni adāsiṁ caturo phale

1. dadamujugatesu - machasaṁ.
2. pamodati - machasaṁ.
3. tavevāhaṁ - machasaṁ.

[bjt page 168] [\x 168/]

1066. tasmāhi phalaṁ alameva dātuṁ
niccaṁ manussena sukhatthikena
dibbāni vā patthayatā sukhāni
manussasobhaggatamicchatā vā

1067. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1068. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

phaladāyakavimānaṁ

6. 4

1069. cando yathā vigatavalāhake nabhe
obhāsayaṁ gacchati antaḷikkhe
tathūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe

1070. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti
[pts page 065] [\q  65/]
1071. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1072. ahañca bhariyā ca manussaloke
upassayaṁ arahato adamha
annañca pānañca pasannacittā
sakkacca dānaṁ vipulaṁ adamha
1073. tena me tādiso vaṇṇo
tena me idhamijjhati
uppajjanti ca me bhogā
ye keci manaso piyā

1074. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti

paṭhamaupassayadāyakavimānaṁ.

[bjt page 170] [\x 170/]

6. 5

1075. suriyo yathā vigatavalāhake nabhe
obhāsayaṁ gacchati antaḷikkhe
tathūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe

1060. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1077. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1078. ahañca bhariyā ca manussaloke
upassayaṁ arahato adamha
annañca pānañca pasannacittā
sakkacca dānaṁ vipulaṁ adamha
1079. tena me tādiso vaṇṇo
tena me idhamijjhati
uppajjanti ca me bhogā
ye keci manaso piyā

1080. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti

dutiya upassayadāyakavimānaṁ.

6. 6

1081. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā subhā
veḷuriyatthambhā rucakatthatā subhā

1082. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1083. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

[bjt page 172] [\x 172/]

1084. ahaṁ manussesu manussabhūto
disvāna bhikkhuṁ tasitaṁ kilantaṁ
ekāhaṁ bhikkhuṁ paṭipādayissaṁ
samaṅgibhattena tadā akāsiṁ 1085. tena me tādiso vaṇṇo tena me idhamijjhati
uppajjanti ca me bhogā ye keci manaso piyā

1086. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānibhāvo vaṇṇo ca me sabbadisā pabhāsatīti

bhikkhādāyakavimānaṁ.

6. 7

1087. uccamidaṁ maṇithūṇaṁ vimānaṁ
samannato soḷasa yojanāni
kūṭāgārā sattasatā uḷārā
veḷuriyatthambhā rucakatthatā subhā

1088. tatthacchasi pivasi khādasi ca
dibbā ca vīṇā pavadanti vagguṁ
aṭṭhaṭṭhakā sikkhitā sādhurūpā
dibbā ca kaññā tidasavarā uḷārā
naccanti gāyanti pamodayanti

1089. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti
[pts page 066] [\q  66/]
1090. so devaputtā attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ

1091. ahaṁ manussesu manussabhūto
ahosiṁ yavapālako
addasaṁ virajaṁ bhikkhuṁ
vippasannamanāvilaṁ

1092. tassa adāsahaṁ bhāgaṁ pasanno sehi pāṇihi,
kummāsapiṇḍaṁ datvāna modāmi nandane vane

[bjt page 174] [\x 174/]

1093. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1091. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti

yavapālakavimānaṁ.

6. 8

1095. alaṅkato malyadharo suvattho
sukuṇḍalī kappitakesamassu
āmuttahatthābharaṇo yasassī
dibbe vimānamhi yathāsi1 candimā

1096. dibbā ca vīṇā pavadanti vagguṁ
aṭṭhaṭṭhakā sikkhitā sādhurūpā
dibbā ca kaññā tidasacarā uḷārā
naccanti gāyanti pamodayanti

1097. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1098. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1099. ahaṁ manussesu manussabhūto
disvāna samaṇe sīlavante
sampannavijjācaraṇe yasassī
bahussute taṇhakkhayūpapanne
annañca pānañca pasannacitto
sakkacca dānaṁ vipulaṁ adāsiṁ

1100. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1101. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

paṭhamakuṇḍalivimānaṁ

1. yathāpi - machasaṁ,

[bjt page 176] [\x 176/]

6. 9

1102. alaṅkato malyadharo suvattho
sukuṇḍalī kappitakesamassu
āmuttahatthābharaṇo yasassī
dibbe vimānamhi yathāsi candimā
[pts page 067] [\q  67/]
1103. dibbā ca vīṇā pavadanti vagguṁ
aṭṭhaṭṭhakā sikkhitā sādhurūpā
dibbā ca kaññā tidasacarā uḷārā
naccanti gāyanti pamodayanti

1104. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1105. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1106. ahaṁ manussesu manussabhūto
disvāna samaṇe sīlavante
sampannavijjācaraṇe yasassī
bahussute sīlavatūpapanne1
annañca pānañca pasannacitto
sakkacca dānaṁ vipulaṁ adāsiṁ

1170. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1108. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

dutiya paṭhamakuṇḍalivimānaṁ.

1. sīlavante pasanne - sīmu
taṇhakkhayūpapanne - syā

[bjt page 178] [\x 178/]

6. 10

1109. yā devarājassa sabhā sudhammā
yatthacchati devasaṅgho samaggo
tathūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe

1110. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1111. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1112. ahaṁ manussesu manussabhūto
rañño pāyāsissa ahosiṁ māṇavo
laddhā dhanaṁ saṁvibhāgaṁ akāsiṁ
piyā ca me sīlavanto ahesuṁ annañca pānañca pasannacitto
sakkacca dānaṁ vipulaṁ adāsiṁ

1113. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1114. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.
[pts page 068] [\q  68/]
uttaravimānaṁ1.

pāyāsi vaggo chaṭṭho.

tassuddānaṁ: -

dve agārino phaladāyī dve upassayadāyī bhikkhādāyi
yavapālako ceva dve kuṇḍalino pāyāsīti
purisānaṁ dutiyo vaggo pavuccatīti.
1. pāyāsa vimānaṁ - machasaṁ.

[bjt page 180] [\x 180/]

7. sunikkhittavaggo

7. 1
[pts page 069] [\q  69/]
1115. yathā vanaṁ cittalataṁ pabhāsati
uyyānaseṭṭhaṁ tidasānamuttamaṁ
tadūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe
1116. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1117. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalanti

1118. ahaṁ manussesu manussabhūto
daḷiddo atāṇo kapaṇo kammakaro ahosiṁ
jiṇṇo ca mātāpitaro abhariṁ1
piyā ca me sīlavanto ahesuṁ annañca pānañca pasannacitto
sakkacca dānaṁ vipulaṁ adāsiṁ

1119. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1120. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

cittalatāvimānaṁ

7. 2

1121. yathā vanaṁ nandanaṁ cittalataṁ2 pabhāsati
uyyānaseṭṭhaṁ tidasānamuttamaṁ
tadūpamaṁ tuyhamidaṁ vimānaṁ
obhāsayaṁ tiṭṭhati antaḷikkhe
1122. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1. abhāriṁ - machasaṁ.
2. nandanaṁ - machasaṁ.

[bjt page 182] [\x 182/]

1123. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ

1124. ahaṁ manussesu manussabhūto
daḷiddo atāṇo kapaṇo kammakaro ahosiṁ
jiṇṇo ca mātāpitaro abhariṁ
piyā ca me sīlavanto ahesuṁ annañca pānañca pasannacitto
sakkacca dānaṁ vipulaṁ adāsiṁ

1125. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā

1126. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

nandanavimānaṁ.

7. 3

1127. uccamidaṁ maṇithūṇaṁ vimānaṁ
samannato dvādasa yojanāni
kūṭāgārā sattasatā uḷārā
veḷuriyatthambhā rucakatthatā subhā

1128. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇa channā
[pts page 070] [\q  70/]
1129. kena te tādiso vaṇṇo kena te idhamijjhati,
uppajjanti ca te bhogā ye keci manaso piyā

1130. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti

1131. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ

[bjt page 184] [\x 184/]

1132. ahaṁ manussesu manussabhūto
vivane pathe caṅkamanaṁ1 akāsiṁ
ārāmarukkhāni ca ropayissaṁ
piyā ca me sīlavanto ahesuṁ
annaṁ ca pānaṁ ca pasannacitto sakkacca dānaṁ vipulaṁ adāsiṁ

1133. tena me tādiso vaṇṇo
tena me idhamijjhati,
uppajjanti ca me bhogā
ye keci manaso piyā

1134. akkhāmi te bhikkhu mahānubhāva
manussabhūto yamakāsi puññaṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

maṇithūṇavimānaṁ

7. 4

1135. sovaṇṇamaye pabbatasmiṁ vimānaṁ sabbato pahaṁ
hemajālakapacchannaṁ2 kiṅkīṇijāla3kappitaṁ

1136. aṭṭhaṁsā sukatā thambhā sabbe veḷuriyāmayā
ekamekāya aṁsiyā ratanā satta nimmitā

1137. veḷuriyasuvaṇṇassa phaḷikā rūpiyassa ca
masāragallamuttāhi lohitaṅkamaṇīhi ca

1138. citrā manoramā bhūmi na tatthuddhaṁsatī rajo
gopāṇasīgaṇā pītā kūṭaṁ dhārenti nimmitā

1139. sopānāni ca cattāri nimmitā caturo disā
nānā ratanagabbhehi ādiccova virocati

1140. vediyā4 catasso tattha vibhattā bhāgaso mitā,
daddallamānā ābhanti samantā caturo disā

1141. tasmiṁ vimāne pavare devaputto mahappabho
atirocati vaṇṇena udayantova bhānumā5

1. saṁkamanaṁ - machasaṁ.
2. hemajāla paṭicchannaṁ - machasaṁ.
3. kiṁkiṇikajāla - [p. t. s]
kiṁkaṇikajāla - syā. 4. vedikā, - [p. t. s]
5. bhāṇumā - machasaṁ, sīmu.

[bjt page 188] [\x 188/]

1152. gimhānaṁ pacchime māse patapante1 divākare2
paresaṁ bhatako poso ambārāmamasiñcati3

1153. atha tenāgamā bhikkhu sāriputtoti vissuto
kilantarūpo kāyena akilannova cetasā

1154. tañca disvāna āyantaṁ avocaṁ ambasiñcako,
sādhu taṁ bhante nahāpeyyaṁ yaṁ mamassa sukhāvahaṁ

1155. tassa me anukampāya nikkhipi pattacīvaraṁ
nisīdi rukkhamūlasmiṁ chāyāya ekacīvaro

1156. tañca acchena vārinā pasannamānaso naro
nahāpayī rukkhamūlasmiṁ chāyāya ekacīvaraṁ

1157. ambo ca sitto samaṇo ca nahāpito
mayā ca puññaṁ pasutaṁ anappakaṁ
iti so pītiyā kāyaṁ sabbaṁ pharati attano

1158. tadeva ettakaṁ kammaṁ akāsiṁ tāya jātiyā
pahāya mānusaṁ dehaṁ upapannonamhi nandanaṁ

1159. nandane pavane ramme nānādijagaṇāyute
ramāmi naccagītehi accharāhi purakkhatoti.

ambavimānaṁ.

7. 6
[pts page 072] [\q  72/]
1160. disvāna devaṁ paṭipucchi bhikkhu
ucce vimānamhi ciraṭṭhitike
āmuttahatthābharaṇaṁ yasassiṁ4
dibbe vimānamhi yathāpi candimā.

1161. alaṅkato mālabhārī5 suvattho
sukuṇḍalī kappitakesamassu
āmuttahatthābharaṇo yasassī
dibbe vimānamhi yathāpi candimā.

1. patāpante - syā.
2. divaṁkare - machasaṁ, syā.
3. asiñcatha - pu.
4. āvuttahatthobharaṇe yassasi - syā.
5. malyadhare - machasaṁ.

[bjt page 190] [\x 190/]

1162. dibbā ca vīṇā pavadanti vagguṁ
aṭṭhaṭṭhakā sikkhitā sādhurūpā
dibbā ca kaññā tidasacarā uḷārā
naccanti gāyanti pamodayanti

1163. deviddhipattosi mahānubhāvo
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

1164. so devaputto attamano moggallānena pucchito
pañhaṁ puṭṭho viyākāsi yassa kammassidaṁ phalaṁ

1165. ahaṁ manussesu manussabhūto
saṅgamma rakkhissaṁ paresaṁ dhenuyo
tato ca āgā samaṇo mamantike
gāvo ca māse agamaṁsu khādituṁ

1166. dvayajja kiccaṁ ubhayañca kāriyaṁ
iccevahaṁ bhante tadā vicintayiṁ
tato ca saññaṁ paṭiladdha yoniso
dadāmi bhanteti khipiṁ anantakaṁ

1167. so māsakhettaṁ turito avāsariṁ
purā ayaṁ bhañjati1 yassidaṁ dhanaṁ
tato ca kaṇho urago mahāviso
adaṁsi pāde turitassa me sato

1168. svāhaṁ aṭṭomhi dukkhena pīḷito
bhikkhu ca taṁ sāmaṁ muñcitvā nantakaṁ2
ahāsi kummāsaṁ mamānukampayā3
tato cuto kālakatomhi devatā

1169. tadeva kammaṁ kusalaṁ kataṁ mayā
sukhañca kammaṁ anubhomi attanā
tayā hi bhante anukampito bhusaṁ
kataññutāya abhivādayāmi taṁ
[pts page 073] [\q  73/]
1. bhuñjati - sīmu.
2. muñcitvā ananatakā - syā.
3. mamānukampiyā - ika.
manānukampāya - syā.

[bjt page 192] [\x 192/]

1170. sadevake loke samārake ca
añño munī natthi tayānukampako
tayā hi bhante anukampito bhusaṁ
kataññutāyā abhivādayāmi taṁ

1171. imasmiṁ loke parasmiṁ vā pana
añño munī natthi tayānukampako
tayā hi bhante anukampito bhusaṁ
kataññutāya abhivādayāmi tanti.

gopāla vimānaṁ.

7. 7

1172. puṇṇamāse yathā cando nakkhattaparivārito,
samantā anupariyāti tārakādhipati sasī.

1173. tathūpamaṁ idaṁ vyamhaṁ dibbaṁ devapurambhi ca.
atirocati vaṇṇena udayantova raṁsimā.

1174. veḷuriyasuvaṇṇassa phalikā rūpiyassa ca.
masāragallamuttāhi lohitaṅkamaṇīhi ca.

1175. citrā manoramā bhūmi veḷuriyassa satthatā,
kūṭāgārā subhā rammā pāsādo te sumupito.

1176. rammā ca te pokkharaṇī puthulomanisevitā,
acchodikā vippasannā soṇṇavālukasanthatā.

1177. nānāpaduma sañchannā puṇḍarīkasamotatā1
surabhiṁ sampavāyanti manuññā māḷuteritā.

1178. tassā te ubhato passe vanagumbā sumāpitā,
upetā puppharukkhehi phalarukkhehi cūhayaṁ.

1179. sovaṇṇapāde pallaṅke muduke colasanthate, 2
nisinnaṁ devarājaṁva upatiṭṭhanti accharā.

1180. sabbābharaṇasañchannā nānāmālā vibhūsasitā, ramanti taṁ mahiddhikaṁ vasavattīva modasi.

1181. bherisaṅkhamudiṅgāhi vīṇāhi paṇavehi ca,
ramasi ratisampanno naccagīte suvādite.

1. puṇḍarīka samogatā - syā,
2. goṇakatthate, - machasaṁ.

[bjt page 194] [\x 194/]

1182. dibbā te vividhā rūpā dibbā saddā atho rasā,
gandhā ca te adhippetā phoṭṭhabbā ca manoramā.

1183. tasmiṁ vimāne pavare devaputta mahappabho,
atirocasi vaṇṇena udayantova bhānumā.

1184. dānassa te idaṁ phalaṁ atho sīlassa vā pana,
atho añjalikammassa taṁ me akkhāhi pucchitoti.
[pts page 074] [\q  74/]
1185. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ.

1186. ahaṁ kapilavatthusmiṁ sākiyānaṁ puruttame,
suddhodanassa puttassa kanthako sahajo ahaṁ.

1187. satthiṁ ākoṭayitvāna vaha sammāti ca bravī,
ahaṁ lokaṁ tārayissaṁ patto sambodhimuttamaṁ.

1188. satthiṁ ākoṭayitvāna vaha sammāti ca bravī,
ahaṁ lokaṁ tārayissaṁ patto sambodhimuttamaṁ.

1189. taṁ me giraṁ suṇantassa hāso me vipulo ahu,
udaggacitto sumano abhisaṁsiṁ2 tadā ahaṁ.

1190. abhirūḷahañca maṁ ñatvā sakyaputtaṁ mahāyasaṁ,
udaggacitto mudito vahissaṁ purisuttamaṁ

1191. paresaṁ vijitaṁ gantvā uggatasmiṁ divākare,
mamaṁ channañca ohāya anapekkho so apakkami.
1192. tassa tambanakhe pāde jivhāya parilehisaṁ, gacchantañca mahāvīraṁ rudamāno udikkhisaṁ.
1193. adassanenahaṁ tassa sakyaputtassa sirīmato,
alatthaṁ garukābādhaṁ khippaṁ me maraṇaṁ ahu.

1194. tasseva anubhāvena vimānaṁ āvasāmidaṁ,
sabbakāmaguṇopetaṁ dibbaṁ devapuramhi ca

1195. yañca me ahuvā hāso saddaṁ sutvāna bodhiyā,
teneva kusalamūlena phusissaṁ āsavakkhayaṁ.

1. jālitambanakkhehi - machasaṁ.
2. abhisīsiṁ - machasaṁ.

[bjt page 196] [\x 196/]

1196. sace hi bhante gaccheyyāsi satthu buddhassa santike,
mamā pi naṁ vacanena sirasā vajjāsi vandanaṁ.

1197. ahampi daṭṭhuṁ gacchissaṁ jinaṁ appaṭipuggalaṁ,
dullaśaṁ dassanaṁ hoti lokanāthāna tādinanti.

1198. so kataññu katavedī satthāraṁ upasaṅkami,
sutvā giraṁ cakkhumato dhammacakkhuṁ visodhayi.

1199. visodhetvā diṭṭhigataṁ vicikicchaṁ vatāni ca
vanditvā satthuno pāde tatthevantaradhāyathāti.

kanthaka vimānaṁ.

7. 8

1200. anekavaṇṇaṁ darasokanāsanaṁ
vimānamāruyha anekacittaṁ
parivārino accharāsaṁgaṇena
sunimmito bhūtapatīva modasi.

1201. samassamo natthi kutopanuttaro,
yasena puññena ca iddhiyā ca.
[pts page 075] [\q  75/]
1202. sabbe ca devā tidasagaṇā samecca
taṁ taṁ namassanti sasiṁva devā
imā ca te accharāyo samannato
naccanti gāyanti pamodayanti.

1203. deviddhipattosi mahānubhāvo manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

1204. so devaputto attamano moggallānena puccito,
pañhaṁ puṭṭho viyākāsi yassa kammassidaṁ phalaṁ.

1205. ahaṁ bhadante ahuvāsiṁ1 pubbe
sumedhanāmassa jinassa sāvako
puthujjano anavabodhohamasmiṁ2
so sattavassāni paribbajissahaṁ. 3

1. ahuvāsi, - machasaṁ.
2. anānubodho hamaṁsmi, - machasaṁ.
3. pabbajissaṁ - sya,
pabbajissāhaṁ [pts]

[bjt page 198] [\x 198/]

1206. svāhaṁ sumedhassa jinassa satthuno
parinibbutassoghatiṇṇassa tādino
ratanuccayaṁ hemajālena channaṁ
vanditvā thūpasmiṁ manaṁ pasādayiṁ.

1207. na māsi dānaṁ na ca matthi dātuṁ
pare ca kho tattha samādapesiṁ
pūjetha naṁ pūjanīyassa dhātuṁ
evaṁ kira saggamito gamissatha.

1208. tadeva kammaṁ kusalaṁ kataṁ mayā sukhañca dibbaṁ anubhomi attanā
modāmahaṁ tidasagaṇassa majjhe
na tassa puññassa khayampi ajjhaganti. 1

aneka vaṇṇa vimānaṁ.

7. 9

1209. alaṅkato vaṭṭakuṇḍalī
mālādhārī haricandanussado
bāhāpaggayha kandasi
vanamajjhe kiṁ dukkhito tuvanti.

1210. sovaṇṇamayo pabhassaro
uppanno rathapañjaro mama
tassa cakkayugaṁ na vindāmi
tena dukkhena jahissaṁ2 jīvitanti.

1211. sovaṇṇamayaṁ maṇimayaṁ
lohitaṅkamayaṁ3 atha rūpiyāmayaṁ
ācikkha me bhadda māṇava
cakkayugaṁ paṭilābhayāmi4 teti.
[pts page 076] [\q  76/]
1212. so māṇavo tassa pāvadi
candasuriyā ubhayettha dissare
sovaṇṇamayo ratho mama
tena cakkayugena sobhatīti.

1. ajjhagunti, - machasaṁ.
ajjhagāti, - [pts.]
2. jahāmi - machasaṁ,
jahissāmi - syā - [pts.]
3. lohitakamayaṁ - machasaṁ.
lohitaṅgamayaṁ - syā.
lohamayaṁ - katthavi.
4. paṭipādayāmi - machasaṁ.

[bjt page 200] [\x 200/]

1213. bālo kho tvampi māṇava
yo tvaṁ patthayase apatthiyaṁ maññāmi tuvaṁ marissasi
nahi tvaṁ lacchasi candasuriyeti.

1214. gamanāgamanampi dissati
vaṇṇadhātu ubhayattha vīthiyā
peto pana kālakato na dissati
konidha kandhataṁ bālyataroti.

1215. saccaṁ kho vadesi māṇava
ahameva kandataṁ bālyataro
candaṁ viya dārako rudaṁ
petaṁ kālakatābhipatthayanti.

1216. ādittaṁ vata maṁ santaṁ ghatasittaṁva pāvakaṁ,
vārinā viya osiñcaṁ sabbaṁ nibbāpaye daraṁ.

1217. abbahī1 vata me sallaṁ sokaṁ hadayanissitaṁ,
yo me sokaparetassa puttasokaṁ apānudi.

1218. svāhaṁ abbūḷha sallosmi sītibhūtosmi nibbuto,
na socāmi na rodāmi tava sutvāna māṇavāti.
1219. devatānusi gandhabbo ādu sakko purindado,
ko vā tvaṁ kassa vā putto kathaṁ jānemu taṁ mayanti.

1220. yañca kandasi yañca rodasi
puttaṁ āḷāhane sayaṁ dahitvā
svāhaṁ kusalaṁ karitvā kammaṁ
tidasānaṁ sahavyataṁ pattoti. 2

1221. appaṁ vā bahuṁ vā nāddasāma
dānaṁ dadantassa sake agāre
uposathakammaṁ vā tādisaṁ
kena kammena gatosi devalokanti.

1222. ābādhikohaṁ dukkhito gilāno
āturarūpomhi sake nivesane
buddhaṁ vigatarajaṁ vitiṇṇakaṅkhaṁ
addakkhiṁ sugataṁ anomapaññaṁ.
1. abbūḷhaṁ - syā,
2. gatoti - machasaṁ.

[bjt page 202] [\x 202/]

[pts page 077] [\q  77/]
1223. svāhaṁ muditamano pasannacitto
añjaliṁ akariṁ tathāgatassa
tāhaṁ kusalaṁ karitvāna kammaṁ
tidasānaṁ sahavyataṁ pattoti.

1224. acchariyaṁ vata abbhutaṁ
añjalikammassa ayamīdiso vipāko
ahampi muditamano pasannacitto
ajjema buddhaṁ saraṇaṁ vajāmīti.

1225. ajjava buddhaṁ saraṇaṁ vajāhi
dhammañca saṅghañca pasannacitto
tatheva sikkhāya padāni pañca
akhaṇḍaphullāni samādiyassu.

1226. pāṇātipātā viramassu khippaṁ
loke adinnaṁ parivajjayassu
amajjapo mā ca musā bhaṇāhi
sakena dārena ca hohi tuṭṭhoti.

1227. atthakāmosi me yakkha hitakāmosi devate,
karomi tuyhaṁ vacanaṁ tvaṁsi ācariyo mamāti.

1228. upemi saraṇaṁ buddhaṁ dhammañcāpi anuttaraṁ,
saṅghañca naradevassa gacchāmi saraṇaṁ ahaṁ.

1229. pāṇātipātā viramāmi khippaṁ
loke adinnaṁ parivajjayāmi
amajjapo no ca musā bhaṇāmi
sakena dārena ca homi tuṭṭhoti.

maṭṭakuṇḍali vimānaṁ.

7. 10

1230. suṇotha yakkhassa ca vāṇijāna naca
samāgamo yattha tadā ahosi
yathā kathaṁ itarītarena cāpī
subhāsitaṁ kañca suṇātha sabbe.

1231. yo so ahū rājā pāyāsi nāmo1
bhummānaṁ sahavyagato yasassī
so modamānova sake vimāne
amānuso mānuse ajjhabhāsīti.
1. pāyāsi nāma - machasaṁ.

[bjt page 204] [\x 204/]

1232. vaṅke araññe amanussaṭṭhāne
kantāre appodake appabhakkhe
suduggame vaṇṇupathassa majjhe
vaṅkaṁ bhayaṁ naṭṭhamanā manussā.

[pts page 078] [\q  78/]
1233.] nayidha phalā mūnamayā ca santi
upādānaṁ natthi kuto idha bhakkho
aññataṁ paṁsūhi ca vālukāhi ca
tattāhi1 uṇhāhi ca dāruṇāhi ca.

1234. ujjaṅgalaṁ tattamivaṁ kapālaṁ
anāyasaṁ paralokena tulyaṁ
luddānamāvāsasamidaṁ purāṇaṁ
bhumippadeso abhisattarūpo.
1235. atha tumhe kena2 vaṇṇena
kimāsamānā imaṁ padesaṁ hi
anuppaviṭṭhā sahasā samecca
lobhā bhayā athavā sampamūḷhāti.

1236. magadhesu aṅgesu ca satthavāhā
āropayitvā3 paṇiyaṁ puthunnaṁ
te yāmase sindhusovīrabhūmiṁ
dhanatthikā uddayaṁ patthayānā.

1237. divā pipāsaṁ nadhivāsayantā
yoggānukampañca samekkhamānā
etena vegena āyāma sabbe
rattiṁ maggaṁ paṭipannā vikāle.

1238. te duppayātā aparaddhamaggā
andhākulā vippanaṭṭhā araññe
suduggame vaṇṇupathassa majjha
disaṁ na jānāma pamūḷahacittā.

1239. idañca disvāna adiṭṭhapubbaṁ
vimānaseṭṭhañca tavañca yakkha
tatuttariṁ jīvitamāsamānā
disvā patītā sumanā udaggāti.

1. tathāhi - machasaṁ.
2. kenu - syā.
3. āropayissaṁ - sīmu.

[bjt page 206] [\x 206/]

1240. pāraṁ samuddassa idañca vaṇṇuṁ1
vettācaraṁ2 saṅkupathañca maggaṁ
nadiyo pana pabbatānañca duggā
puthuddisā gacchatha bhogahetu.

1241. pakkhandiyāna vijitaṁ paresaṁ
verajjake mānuse pekkhamānā
yaṁ vo sutaṁ vā athavāpi diṭṭhaṁ
accherakaṁ taṁ vo suṇoma tātāti.

1242. itopi accherataraṁ kumāra
na no sutaṁ vā athavāpi diṭṭhaṁ
atītamānussakameva sabbaṁ
disvā na tappāma anomavaṇṇaṁ
[pts page 079] [\q  79/]

1243. vehāsayaṁ pokkharañño bhavanti
pahūtamālyā3 bahu puṇḍarīkā
dumā cime4 niccathalūpapannā
atīva gandhā surabhiṁ pavāyanti.

1244. veḷuriyatthambhā satamussitāse
silāpavāḷassa ca āyataṁsā
masāragallā sahalohitaṅkā
thamhā cime5 jotirasāmayāse.

1245. sahassatthamhaṁ atulānubhāvaṁ
tesūpari sādhumidaṁ vimānaṁ
ratanantaraṁ kañcanavedimissaṁ
tapanīyapaṭṭehi ca sādhu channaṁ.

1246. jambonaduttattamidaṁ sumaṭṭho
pāsādasopāna phalupapanno
daḷho ca vaggu sumukho susaṁgato6
atīva nijjhānakhamo manuñño.

1247. ratanantarasmiṁ bahu annapānaṁ
parivārito accharāsaṁgaṇena
murajja7 āḷambara turiyaghuṭṭho
abhivanditosi thutivandanāya.

1. imañcavaṇṇuṁ - machasaṁ, syā.
2. vettaṁ paraṁ - syā.
3. pahutamalyā - syā.
4. dumā ca te - syā.
5. thambhā ime - machasaṁ.
6. daḷho ca maggu ca susaṁgapatā - machasaṁ.
7. muraja - machasaṁ.

[bjt page 208] [\x 208/]

1248. so modasi nārigaṇappabodhato
vimānapāsādavare manorame
acintiyo sabbaguṇūpapanno
rājā yathā vessavaṇo nalinyā
1249. devo nu āsi udavāsi yakkho
udāhu devindo manussabhūto
pucchanti taṁ vāṇijā satthavāhā
ācikkha ko nāma tuvaṁsi yakkhāti.

1250. serissako1 nāma ahampi yakkho
kantāriyo vaṇṇupathamhi gutto
imaṁ padesaṁ abhipālayāmi
vācaṅkaro2 vessavaṇassa raññoti.

1251. adhicca laddhaṁ pariṇāmajaṁ te
sayaṁ kataṁ udāhu devehi dinnaṁ
pucchanti taṁ vāṇijā satthavāhā
kathaṁ tayā laddhamidaṁ manuññanti,
[pts page 080] [\q  80/]
1252. nādhiccaladdhaṁ na pariṇāmajaṁ me
na sayaṁ kataṁ na hi devehi dinnaṁ
sakehi kammehi apāpakehi
puññehi me laddhamidaṁ manuññanti.

1253. kiṁ te vataṁ kiṁ pana brahmacariyaṁ
kissa suciṇṇassa ayaṁ vipāko
pucchanti taṁ vāṇijā satthavāhā
kathaṁ tayā laddhamidaṁ vimānanti.

1254. mama3 pāyāsīti ahu samaññā
rajjaṁ yadā kārayiṁ kosalānaṁ
natthikadiṭṭhi kadariyo pāpadhammo
ucchedavādī ca tadā ahosiṁ.

1255. samaṇo ca kho āsi kumārakassapo
bahussuto cittakathi uḷāro
so me tadā dhammakathaṁ akāsi4
diṭṭhīvisūkāti vinodayī me.

1. serīsako - machasaṁ.
2. vacanakaro - machasaṁ.
3. mamaṁ - machasaṁ.
4. abhāsi - machasaṁ.

[bjt page 210] [\x 210/]

1256. tāhaṁ tassa dhammakathaṁ suṇitvā
upāsakattaṁ paṭivedayissaṁ
pāṇātipātā virato ahosiṁ
loke adinnaṁ parivajjayissu.
amajjapo no ca musā abhāṇiṁ
sakena dārena ca ahosiṁ1 tuṭṭho.

1257. taṁ me vataṁ taṁ pana brahmacariyaṁ
tassa suciṇṇassa ayaṁ vipāko
teheva kammehi apāpakehi
puññehi me laddhamidaṁ vimānanti.

1258. saccaṁ kirāhaṁsu narā sapaññā
anaññathā vacanaṁ paṇḍitānaṁ
yahiṁ yahiṁ gacchati puññakammo
tahiṁ tahiṁ modati kāmakāmi.

1259. yahiṁ yahiṁ sokapariddavo ca
vadho ca bandho ca parikkileso
tahiṁ tahiṁ gacchati pāpakammo
na muccati duggatiyā kadāciti.
1260. sammūḷharūpova jano ahosi
asmiṁ muhutte kalalikatova
janassimassa tuyhañca kumāra
appaccayo kena nu kho ahosīti.

[pts page 081] [\q  81/]
1261. ime sirīsūpavanā ca2 tātā
dibbā3 gandhā surabhiṁ4 sampavanti
te sampavāyanti imaṁ vimānaṁ
divā ca ratto ca tamaṁ nihantvā.
1262. imesaṁ ca kho vassasataccayena
sipāṭikā phalati ekamekā
mānussakaṁ vassasatā atītaṁ
yadagge kāyamhi idhūpapanto.

1263. disvānahaṁ vassasatāni pañca
asmiṁ vimāne ṭhatvāna tātā
āyukkhayā puññakhayā cavissaṁ
teneva sokena pamucchitosmīti5.
1. ahosi - machasaṁ.
2. ime ca sirīyavanā - machasaṁ.
imehi sirīsavanā ca - [pts]
3. dibbā ca - [pts]
4. surabhī - machasaṁ
5. samucchitosmiti - [pts]

[bjt page 212] [\x 212/]

1264. kathaṁ nu soceyya tathāvidho so
laddhā vimānaṁ atulaṁ cirāya
ye cāpi kho ittaramupapannā
te nūna soveyyuṁ parittapuññāti.

1265. anucchaviṁ ovadiyañca me taṁ
yaṁ maṁ tumhe peyyavācaṁ vadetha
tumhe ca kho tātā mayānuguttā
yenicchakā tena paletha sotthinti.

1266. gantvā mayaṁ sindhu sovīrabhūmiṁ
dhanatthikā uddayaṁ patthayānā
yathā payogā paripuṇṇacāgā
kāhāma serissamahaṁ uḷāranti.

1267. mā ceva serissamahaṁ akattha
sabbañca vo bhavissati yaṁ vadetha
pāpāni kammāni vivajjayātha
dhammānuyogañca adhiṭṭhāhāthāti.

1268. upāsako atthi imamhi saṅghe
bahussuto sīlavatūpapanno
saddho ca cāgī ca supesalo ca
vicakkhaṇo santusito mutīmā.

1269. sañjānamāno na musā bhaṇeyya
parūpaghātāya na cetayeyya
vebhūtikaṁ pesutaṁ no kareyya
saṇhañca vācaṁ sakhilaṁ bhaṇeyya.

1270. sagāravo sappatisso vinīto
apāpako adhisīle visuddho
so mātaraṁ pitaraṁ cāpi cantu dhammena poseti ariyavutti.
[pts page 082] [\q  82/]
1271. maññe so mātāpitunnaṁ kāraṇā
bhogāni pariyesati na attahetu
mātāpitunnañca yo accayena
nekkhammapoṇo carissati brahmacariyaṁ.

1273. uju avaṅko asaṭho amāyo
na lesakappena ca vohāreyya
so tādiso sukkatakammakāri1
dhamme ṭhito kinti labhetha dukkhaṁ.

1. sukatakammakārī - machasaṁ.

piṭava: 214

1273. taṁ kāraṇā pātukatomhi attanā
tasmā dhammaṁ passatha vāṇijāse
aññatra tenīha bhasmi1 bhavetha
andhākulā vippanaṭṭhā araññe
taṁ khippamānena lahuṁ parena
sukho bhave sappurisena saṅgamoti.

1274. kiṁ nāma so kiñci karoti kammaṁ
kiṁ nāmadheyyaṁ kiṁ pana tassa gottaṁ
mayampi naṁ daṭṭhukāmamha yakkha
yassānukampāya idhāgatosi
lābhā hi tassa yassa tuvaṁ pihesīti.

1275. yo kappako sambhava nāmadheyyo
upāsako kocchaphalupajīvi2
jānātha naṁ tumhākaṁ pesiyo so
mā kho naṁ hīḷittha supesalo soti.

1276. jānamase yaṁ tvaṁ vadesi yakkha
na kho naṁ jānāma sa īdisoti
mayampi taṁ pūjayissāma yakkha
sutvā3 tuyhaṁ vacanaṁ uḷāranti.

1277. ye kecimasmiṁ satthe manussā
daharā mahantā athavāpi majjhimā
sabbeva te ālambantu vimānaṁ
passantu puññāna phalaṁ kadarīyāti.

1278. te tattha sabbeva ahaṁ pureti
taṁ kappakaṁ tattha purakkhipitvā4
sabbeva te ālambiṁsu vimānaṁ
masakkasāraṁ viya vāsavassa.

1279. te tattha sabbeva ahaṁ pureti
upāsakattaṁ paṭivedayiṁsu
pāṇātipātā viratā ahesuṁ
loke adinnaṁ parivajjayiṁsu.
[pts page 083] [\q  83/]
1280. amajjā no ca musā bhaṇiṁsu
sakena dārena ca ahesuṁ tuṭṭhā
te tattha sabbeva ahaṁ pureti
upāsakattaṁ paṭivedayitvā
pakkāmi sattho anumodamāno
yakkhiddhiyā anumato punappunaṁ.

1. bhasmi - syā.
2. kocchabhaṇḍupajīvi - si.
3. sutvāna - machasaṁ.
4. purakkhatvā - machasaṁ.

[bjt page 216] [\x 216/]

1281. gantvāna te sindhusovīrabhūmiṁ
dhanatthikā uddayaṁ1 patthayānā
yathā payogā paripuṇṇalābhā
paccāgamuṁ pāṭaliputtamakkhataṁ.

1282. gantvāna te saṅgharaṁ sotthivanto
puttehi dārehi samaṅgibhūtā
ānandi cittā2 sumanā patītā
akaṁsu serissamahaṁ uḷāraṁ.

1283. serīssakā te pariveṇaṁ māpayiṁsu
etādisā sappurisāna sevanā
mahatthikā dhammaguṇāna sevanā
ekassa atthāya upāsakassa
sabbeva sattā sukhitā3 ahesunti.

serissakavimānaṁ.

7. 11

1284. uccamidaṁ maṇithūṇaṁ vimānaṁ
samantato dvādasa yojanāni
kūṭāgārā sattasatā uḷārā
veḷuriyatthamhā rucakatthatā subhā

1285. tatthacchasi pivasi khādasi ca
dibbā ca vīṇā pavadanti vagguṁ
dibbā rasā kāmaguṇettha pañca
nāriyo ca naccanti suvaṇṇachannā.

1286. kena te tādiso vaṇṇo
kena te idhamijjhati
uppajjanti ca te bhogā
ye keci manaso piyā
1287. pucchāmi taṁ deva mahānubhāva
manussabhūto kimakāsi puññaṁ
kenāsi evaṁ jalitānubhāvo
vaṇṇo ca te sabbadisā pabhāsatīti.

1. udayaṁ - [pts.]
2. ānandacittā - syā
3. sukhino - [pts]

[bjt page 218] [\x 218/]
[pts page 084] [\q  84/]
1288. so devaputto attamano moggallānena pucchito,
pañhaṁ puṭṭho viyākāsi yassa kammassidaṁ phalaṁ.

1289. dunnikkhittaṁ mālaṁ sunikkhipitvā
patiṭṭhapetvā sugatassa thūpe
mahiddhiko camhi mahānubhāvo
dibbehi kāmehi samaṅgibhūto.

1290. tena me tādiso vaṇṇo tena me idhamijjhati,
uppajjanti ca me bhogā ye keci manaso piyā.
1291. akkhāmi te bhikkhu mahānubhāva
manussabhūto yamahaṁ akāsiṁ
tenamhi evaṁ jalitānubhāvo
vaṇṇo ca me sabbadisā pabhāsatīti.

sunikkhittavimānaṁ.

sunikkhittavaggo sattamo.

tassuddānaṁ: -

dve daḷiddā dve vihārā1 hatako gopālakanthakā2
anekavaṇṇā maṭṭakuṇḍalī serissako sunikkhittaṁ
purisānaṁ tatiyo vaggoti. 3

bhāṇavāraṁ catutthaṁ.

vimānavatthu niṭṭhitaṁ

1. vana vihārā - machasaṁ.
2. gopālakaṇḍako - machasaṁ.
3. tatiyo vaggo pavuccatīti - machasaṁ. 