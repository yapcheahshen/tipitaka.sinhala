thi_utf8 [cpd classification 2.5.9]
[pts vol th 2 ] [\z thī /] [\f i /]
[pts page 123] [\q 123/]
[bjt vol th 2 ] [\z thī /] [\w i /]
[bjt page 002] [\x   2/]
khuddakanikāye
therīgāthāpāḷi

namo tassa bhagavato arahato sammāsambuddhassa.

ekakanipāto.

1. 1
1. sukhaṁ supāhi therike katvā coḷena pārutā,
upasanto hi te rāgo sukkhaḍākaṁ va kumbhiyanti.

itthaṁ sudaṁ aññatarātherī apaññātā bhikkhunī gāthaṁ abhāsitthā'ti.

aññataratherīgāthā.

1. 2
2. mutte muccassu yogehi cando rāhuggahā iva,
vippamuttena cittena anaṇā bhuñjapiṇḍakanti.

itthaṁ sudaṁ bhagavā muttaṁ sikkhamānaṁ imāya gāthāya abhiṇhaṁ ovadatī'ti.

muttātherīgāthā.

1. 3
3. puṇṇo pūrassu dhammehi cando paṇṇarasoriva, 1
paripuṇṇāya paññāya pamokkhandhaṁ2 padālayāti.

itthaṁ sudaṁ puṇṇā therī gāthaṁ abhāsitthā'ti.

puṇṇātherīgāthā.

1 paṇṇaraseriva-machasaṁ.
2 tamokhandhaṁ-machasaṁ.

[bjt page 4] [\x   4/]
1. 4
4. tasse sikkhassu sikkhāya mā taṁ yogā upaccaguṁ,
sabbayogavisaṁyuttā cara loke anāsavā'ti.

itthaṁ sudaṁ tissā therī gāthaṁ abhāsitthā'ti.

tisisātherīgāthā.

1. 5
5. tisse yuñjassu dhammehi khaṇo taṁ mā upaccagā,
khaṇātītā hi socanti nirayamhi samappitā'ti.

itthaṁ sudaṁ tissā therī gāthaṁ abhāsitthā'ti.

tissātherīgāthā.

1. 6
6. dhīre [pts page 124] [\q 124/]      nirodhaṁ phussehi1 saññā vūpasamaṁ sukhaṁ,
ārādhayāhi nibbānaṁ yogakkhemaṁ anuttaraṁ. 2

itthaṁ sudaṁ dhīrā therī gāthaṁ abhāsitthā'ti.

dhīrātherīgāthā.

1. 7
7. vīrā vīrehi dhammehi bhikkhunī bhāvitindriyā,
dhārehi antimaṁ dehaṁ chetvā4 māraṁ savāhininti. 3

itthaṁ sudaṁ vīrā therī gāthaṁ abhāsitthā'ti.

vīrātherīgāthā.

1. 8
8. saddhāya pabbajitvāna mitte mittaratā bhava,
bhāvehi kusale dhamme yogakkhemassa pattiyāti.

itthaṁ sudaṁ mittātherī gāthaṁ abhāsitthā'ti.

mittātherīgāthā.

1 phusehi-machasaṁ.
2 yogakkhema manuttaraṁ-machasaṁ.
3 savāhananti-machasaṁ.
4 chetvā-sī.

[bjt page 6] [\x   6/]
1. 9
9. saddhāya pabbajitvāna bhadre bhadraratā bhava,
bhāvehi kusale dhamme yogakkhemaṁ anuttaranti.

itthaṁ sudaṁ bhadrā therī gāthaṁ abhāsitthā'ti.

bhadrātherīgāthā.

1. 10
10. upasame tare oghaṁ maccudheyyaṁ suduttaraṁ,
dhārehi antimaṁ dehaṁ jetvā1 māraṁ savāhininti. 2

itthaṁ sudaṁ upasamā therī gāthaṁ abhāsitthā'ti.

upasamātherīgāthā.

1. 11
11. sumuttā sādhu muttāmhi tīhi khujjehi muttiyā,
usukkhalena musalena patinā khujjakena ca,
muttāmhi jātimaraṇā bhavanetti samūhatāti.

itthaṁ sudaṁ muttā therī gāthaṁ abhāsitthā'ti.

muttātherīgāthā.

1. 12
12. chandajātā avasāyī manasā ca phuṭhā3 siyā,
kāmesu appaṭibaddhacittā uddhaṁ sotāti vuccatīti. 4

itthaṁ sudaṁ dhammadinnā therī gāthaṁ abhāsitthā'ti.

dhammadinnātherīgāthā.

1. 13
13. karotha buddhasāsanaṁ yaṁ katvā nānutappati,
khippaṁ pādāni dhovitvā ekamante nisīdathāti.

itthaṁ sudaṁ visākhā therī gāthaṁ abhāsitthā'ti.

visākhātherīgāthā.

1 chetvā-sī.
2 svāhananti-machasaṁ.
3 phuṭṭhā-machasaṁ.
4 uddhaṁsotā vimuccatīti-sī.

[bjt page 8] [\x   8/]
1. 14
14. dhātuyo dukkhato disvā mā jātiṁ punarāgami,
bhave chandaṁ virājetvā upasantā carissasīti.

itthaṁ sudaṁ sumanā therī gāthaṁ abhāsitthā'ti.

sumanātherīgāthā.

1. 15
15. kāyena [pts page 125] [\q 125/]      saṁvutā āsiṁ vācāya uda cetasā,
samūlaṁ taṇhaṁ abbuyha1 sītibhūtamhi nibbutāti.

itthaṁ sudaṁ uttarā therī gāthaṁ abhāsitthā'ti.

uttarātherīgāthā.

1. 16
16. sudhaṁ tvaṁ vuḍḍhake sebhi katvā coḷena pārutā,
upasanto hi te rāgo sītibhūtāsi nibbutāti.

itthaṁ sudaṁ sumanā buḍḍhapabbajātā therī gāthaṁ abhāsitthā'ti.

sumanābuḍḍhapabbajitātherīgāthā.

1. 17
17. piṇḍapātaṁ caritvāna daṇḍamolubbha dubbalā,
vedhamānehi gattehi tattheva nipatiṁ chamā,
disvā ādīnavaṁ kāye atha cittaṁ vimucci meti.

itthaṁ sudaṁ dhammā therī gāthaṁ abhāsitthā'ti.

dhammātherīgāthā.

1. 18
18. hitvā ghare pabbajitā2 hitvā puttaṁ pasuṁ piyaṁ,
hitvā rāgañca dosañca avijjañca virājiya,
samūlaṁ taṇhaṁ abbuyha upasantamhi nibbutāti.

itthaṁ sudaṁ saṅghā therī gāthaṁ abhāsitthā'ti.

aṅghātherīgāthā.

ekakanipāto niṭṭhito.

1 taṇahamabbuyha-machasaṁ.
2 pabbajitvā-machasaṁ.

[bjt page 10] [\x  10/]
2. dukanipāto.

2. 1
19. āturaṁ asuciṁ pūtiṁ passa nande samussayaṁ,
asubhāya cittaṁ bhavehi ekaggaṁ susamāhitaṁ.

20. animittañca bhāvehi mānānusayamujjaha,
tato mānābhisamayā upasantā carissasīti.

itthaṁ sudaṁ bhagavā abharūpanandaṁ sikkhamānaṁ imāha gāthāhi abhiṇhaṁ ovadatīti.

abhirūpanandātherīgāthā.

2. 2
21. ye ime sattabojjhaṅgā maggā nibbānapattiyā,
bhāvitā te mayā sabbe yathā buddhena desitā.

22. diṭṭho hi me so bhagavā antimoyaṁ samussayo,
vikkhīṇo jātisaṁsāro natthi dāni punabbhavo'ti.

itthaṁ sudaṁ jentā therī gāthāyo abhāsitthā'ti.

jentātherīgāthā.

2. 3
23. sumuttike [pts page 126] [\q 126/]      sumuttike1 sādhu muttikāmhi musalassa,
ahiriko me chattakaṁ vāpi2 ukkhalikā me deḍḍhabhaṁ vāti.

24. rāgañca ahaṁ dosañca cicciṭi cicciṭīti vihanāmi,
sā rukkhamūlamupagamma ahosukhanti sukhato jhāyāmīti.

itthaṁ sudaṁ sumaṅgalamātā therī gāthāyo abhāsitthā'ti.

sumaṅgalamātātherīgāthā.

1 sumuttikā, sumuttikā-machasaṁ.
2 ahitako me vāto vāti-pu.

[bjt page 12] [\x  12/]
25. yāva kāsijanapado suṅko me tattako ahu,
taṁ katvā negamā agghaṁ aḍḍhenagghaṁ1 ṭhapesi maṁ.

26. atha nibbindahaṁ rūpe nibbindaṁ ca virajjahaṁ,
mā puna jātisaṁsāraṁ sandhāveyyaṁ punappunaṁ,
tisso vijjā acchikatā kataṁ buddhassa sāsanaṁ.

itthaṁ sudaṁ aḍḍhakāsītherī gāthāyo abhāsitthā'ti.

aḍḍhakāsītherīgāthā.

2. 5
27. kiñcāpi khomhi kisikā gilānā bāḷhadubbalā,
daṇaḍamolubbha gacchāmi pabbataṁ abhirūhiya.

28. saṅghāṭiṁ nikkhipitvāna pattakaṁ ca nikujjiya,
sele khambhesimattānaṁ namokkhandhaṁ2 padāliyāti.

itthaṁ sudaṁ cittā therī gāthāyo abhāsitthā'ti.

cittātherīgāthā.

2. 6
29. kiñcāpi khomhi dukkhitā dubbalā gatayobbanā,
daṇaḍamolubbha gacchāmi pabbataṁ abhirūhiya.

30. nikkhipitvāna jaṅghāṭiṁ pattakaṁ ca nikujjiya
nisinnā camhi selamhi atha cittaṁ vimucci me,
tisso vijjā anuppattā kataṁ buddhassa sāsananti.

itthaṁ sudaṁ mettikā therī gāthāyo abhāsitthā'ti.

mettikātherīgāthā.

2. 7
31. cātuddasiṁ pañcadasiṁ yā ca pakkhassa aṭṭhamī
pāṭihāriyapakkhañca aṭṭhaṅgasusamāgataṁ,
uposathaṁ [pts page 127] [\q 127/]      upāgañchiṁ devakāyābhinandinī.

32. sājja ekena bhattena muṇḍā saṅghāṭipārutā
devakāyaṁ na patthehaṁ vineyya hadaye daranti.

itthaṁ sudaṁ mettā3 therī gāthāyo abhāsitthā'ti.

mettātherīgāthā.

1 agghenagghaṁ-machasaṁ.
2 tamokhandhaṁ-machasaṁ.
3 mittā-machasaṁ.

[bjt page 14] [\x  14/]
2. 8
33. uddhaṁ pādatalā amma adho ve kesamatthakā,
paccavekkhassu'maṁ kāyaṁ asuci pūtigandhikaṁ.

34. evaṁ viharamānāya sabbo rāgo samūhato,
pariḷāho samucchinno sītibhūtāmhi nibbutāti.

itthaṁ sudaṁ abhayamātā therī gāthāyo abhāsitthā'ti.

abhayamātātherīgāthā.

2. 9
35. abhaye bhiduro kāyo yattha sattā puthujjanā,
nikkhipippāmimaṁ dehaṁ sampajānā satīmatī.

36. bahūhi dikkhadhammehi appamādaratāya me,
taṇhakkhayo anuppatto kataṁ buddhassa sāsanaṁ.

itthaṁ sudaṁ abhayātherī gāthāyo abhāsitthā'ti.

abhayātherīgāthā.

2. 10
37. catukkhattuṁ pañcakkhattuṁ vihārā upanikkhamiṁ,
aladdhā cetaso santiṁ citte avasavattinī.

38. tassā me aṭṭhamī ratti yato taṇhā samūhatā,
bahūhi dukkhadhammehi appamādaratāya me,
taṇhakkhayo anuppatto kataṁ buddhassa sāsananti.

itthaṁ sudaṁ sāmā therī gāthāyo abhāsitthā'ti.

sāmātherīgāthā.

dukanipāto niṭṭhito.

[bjt page 16] [\x  16/]
3. tikanipāto.

3. 1
39. paṇṇavīsativassāni yato pabbajitāya me
nāśijānāmi cittassa samaṁ laddhaṁ kudācanaṁ.

40. aladdhā cetaso santiṁ citte avasavattinī
tato saṁvegamāpādiṁ saritvā jinasāsanaṁ.

41. bahūhi dukkhadhammehi appamāsaratāya me
taṇhakkhayo anuppatto kataṁ buddhassa sāsanaṁ
ajja [pts page 128] [\q 128/]      me sattamī ratti yato taṇhā visositāti.

itthaṁ sudaṁ sāmā therī gāthāyo abhāsitthā'ti.

sāmātherīgāthā.

3. 2
42. catukkhattuṁ pañcakkhattuṁ vihārā upanikkhamiṁ
aladdhā cetaso santiṁ citte avasavattinī.

43. sā bhikkhunīṁ upagañchiṁ1 yā me saddhāyikā ahu
sā me dhammamadesesi khandhāyatanadhatuyo.

44. tassā dhammaṁ suṇitvāna yathā maṁ anusāsi sā
sattāhaṁ ekapallaṅke nisīdiṁ sukhasamappitā
aṭṭhamiyā pāde pasāresiṁ tamokkhandhaṁ2 padāliyāti.

itthaṁ sudaṁ uttamā therī gāthāyo abhāsitthā'ti.

uttamātherīgāthā.

3. 3
45. ye ime sattabejjhaṅgā maggā nibbānapattiyā
bhāvitā te mahā sabbe yathā buddhena desitā.

46. suññatassānimittassa lābhinīhaṁ yadicchakaṁ
orasā dhītā buddassa nibbānābhiratā sadā.

47. sabbe kāmā samucchinnā ye dibbā ye ca mānusā
vikkhīṇo jāti saṁsāro natthidāni punabbhavoti.

itthaṁ sudaṁ aparā uttamā therī gāthāyo abhāsitthā'ti.

uttamātherīgāthā.

1 upagacchiṁ-machasaṁ.
2 tamokhandhaṁ-machasaṁ.

[bjt page 18] [\x  18/]
3. 4
48. divāvihārā nikkhamma gijjhakūṭamhi pabbate
nāganamogāhamuttiṇṇaṁ nadītīramhi addasaṁ.

49. puriso aṅkusamādāya dehi pādanti yācati
nāgo pasārayī pādaṁ puriso nāgamāruhi.

50. disvā adantaṁ damitaṁ manussānaṁ vasaṁ gataṁ,
tato cattaṁ samādhesiṁ khalu tāya vanaṁ gatāti.

itthaṁ sudaṁ antikā therī gāthāyo abhāsitthā'ti.

dantikātherīgāthā.

3. 5
51. amma jīvatīti1 vanamhi kandasi attānaṁ adhigaccha ubbirī
cūḷāsīti sahassāni sabbā jīva sanāmikā
etamhāḷāne daḍḍhā tāsaṁ kamanusocasi.

52. abbahī [pts page 129] [\q 129/]      vata me sallaṁ duddasaṁ hadayanissitaṁ2
yaṁ me sokaparetāya dhītusokaṁ vyapānudī.

53. sājja abbūḷhasallāhaṁ nicchātā parinibbutā
buddhaṁ dhammañca saṅghañca upemi saraṇaṁ muninti.

itthaṁ sudaṁ ubbarī therī gāthāyo abhāsitthā'ti.

ubbirītherīgāthā.

3. 6
54. kime3 katā rājagahe mussā madhupītāva4 acchare
ye sukkaṁ na upāsanti desentiṁ buddhasāsanaṁ.

55. tañca appaṭivānīyaṁ asecanakamojavaṁ
pivanti maññe sappaññā valāhakamivaddhagu.

56. sukkā sukkehi dhammehi vītarāgā samāhitā
dhāreti antimaṁ dehaṁ chetvā māraṁ savāhaninti. 5

itthaṁ sudaṁ sukkā therī gāthāyo abhāsitthā'ti.

sukkātherīgāthā.

1 jīvāni-katthaci.
2 hadayassitaṁ-machasaṁ.
3 kiṁ me-machasaṁ
4 madhuṁ pītāva-machasaṁ.
5 savāhananti-machasaṁ.

[bjt page 20] [\x  20/]
3. 7
57. natthi nissaraṇaṁ loke kiṁ vivekena kāhasi
bhuñjāhi kāmaratiyo māhu pacchānutāpinī.

58. sattisūlūpamā kāmā khandhasaṁ adhikuṭṭanā
yaṁ tvaṁ kāmaratiṁ brūsi aratī dāni sā mama.

59. sabbattha vihatā nandī tamokkhandho padālito
evaṁ jānāhi pāpima nihato tvamasi antakāti.

itthaṁ sudaṁ selā therī gāthāyo abhāsitthā'ti.

selātherīgāthā.

3. 8
60. yaṁ taṁ isīhi pattabbaṁ ṭhānaṁ dubisambhavaṁ
na taṁ dvaṅgulapaññāya4 sakkā pappotumitthiyā.

61. itthibhāvo no kiṁ kayirā cittamhi susamāhite
√āṇamhi vattamānamhi sammā dhammaṁ vipassato.

62. sabbattha [pts page 130] [\q 130/]      vihatā nandi tamokkhandho padālito
evaṁ jānāhi pāpima nihato tvamasi antakāti.

itthaṁ sudaṁ somā therī gāthāyo abhāsitthā'ti.

somātherīgāthā.

tikanipāto niṭṭhito.

1 dvaṅgulipaññāya-pa.

[bjt page 22] [\x  22/]
4. catukkanipāto.

4. 1
63. putto buddhassa dāyādo kassapo susamāhito,
pubbenivāsaṁ yo vedī saggāpāyañca passati.

64. atho jātikkhayaṁ patto abhiññāvosito muni,
etāhi tīhi vijjāhi tevijjo hoti brāhmaṇo.

65. tathema bhaddākāpilāni tevijjā maccuhāyinī,
dhāreti antimaṁ dehaṁ chetvā1 māraṁ savāhiniṁ. 2

66. disvā ādīnavaṁ loke ubho pabbajitā mayaṁ,
tyamhā khīṇāsavā dantā sītibhūtāmha nibbutāti.

itthaṁ sudaṁ bhaddākāpilānī therī gāthāyo abhāsitthā'ti.

bhaddānāpilānītherīgāthā.

catukkanipāto niṭṭhito.

1 chetvā-sī.
2 savāhanaṁ-machasaṁ.

[bjt page 24] [\x  24/]
5. pañcakanipāto.

5. 1
67. paṇṇavīsativassāni yato pabbajitā ahaṁ
naccharāsaṅghatamattampi1 cittassūpasamajjhagaṁ.

68. aladdhā cetaso santiṁ kāmarāgenamassutā,
bāhāpaggayha kandantī vihāraṁ pāvisiṁ ahaṁ.

69. taṁ bhikkhunīmupāgañjiṁ2 yā me saddhāyikā ahu,
sā me dhammamadesesi khandhāyatanadhātuyo.

70. tassā dhammaṁ suṇitvāna ekamante upāvisiṁ,
pubbenivāsaṁ jānāmi sibbacakkhuṁ visodhitaṁ.

71. cetopariyañāṇañca [pts page 131] [\q 131/]      sotadhatu visodhitā,
ididhipi me sacchikatā patto me āvakkhayo,
chaḷabhiññā sacchikatā kataṁ buddhassa sāsananti.

itthaṁ sudaṁ aññatarā therī gāthāyo abhāsitthā'ti.

aññatarātherīgāthā.

5. 2
72. mattā vaṇṇena rūpena sobhaggena yasena ca,
yobbanena cūpatthaddhā aññāsamatimaññihaṁ.

73. vibhūsitvā3 imaṁ kāyaṁ sucittaṁ bālalāpanaṁ,
aṭṭhāsiṁ vesidvāramhi luddo pāsamivoḍḍiya.

74. pilandhanaṁ vidaṁsentī guyhaṁ pakāsikaṁ bahuṁ,
akāsiṁ vividhaṁ māyaṁ ujjhagghantī bahuṁ janaṁ.

75. sājja piṇḍaṁ caritvāna muṇḍā saṅghāṭipārutā,
nisinnā rukkhamūlamhi avitakkassa lābhinī.

76. sabbe yogā samucchinnā ye sibbā ye ca mānusā,
khepetvā āsave sabbe sītibhūtāmhi nibbutāti.

itthaṁ sudaṁ vimalātherī gāthāyo abhāsitthā'ti.

vimalātherīgāthā.

1 nāccharāsaṅghatamattampi-machasaṁ.
2 sā bhikkhunī upāgañchī-sīmu. 1, 2. sā bhikkhunīṁ upāgacchīṁ-[pts.]
3 vibhūsetvā-machasaṁ.

[bjt page 26] [\x  26/]
5. 3
77. ayoniso manasikārā kāmarāgena aṭṭitā, 1
ahosaṁ uddhatā pubbe citte avasavattinī.

78. pariyuṭṭitā kilesehi2 subhasaññānuvattinī, 3
samaṁ cittassa nālabhiṁ4 rāgacittavasānugā.

79. kisā paṇaḍu vivaṇṇā ca sattavassāni cāri'haṁ,
nāhaṁ divā vā rattiṁ vā sukhaṁ vindiṁ sudukkhitā.

80. tato ajjuṁ gahetvāna pāvisaṁ vanamantaraṁ,
varaṁ me idha ubbandhaṁ yañca hīnaṁ punācare.

81. daḷhaṁ pāsaṁ karitvāna rukkhasākhāya bandhiya,
pakkhipiṁ [pts page 132] [\q 132/]      pāsaṁ gīvāya5 atha cittaṁ vimucci meti.

itthaṁ sudaṁ sīhā therī gāthāyo abhāsitthā'ti.

sīhātherīgāthā.

5. 4
82. āturaṁ asuciṁ pūtiṁ passa nande samussayaṁ
asubhāya cittaṁ bhāvehi ekaggaṁ susamāhitaṁ.

83. yachā idaṁ tathā etaṁ yathā etaṁ tathā idaṁ
duggandhaṁ pūtikaṁ vāti bālānaṁ abhinanditaṁ.

84. evametaṁ avekkhantī rattindivamatanditā
tato sakāya paññāya abhinibbhijja6 dakkhisaṁ. 7

85. tassā me appamattāya vicinantiyā yoniso
yathābhūtaṁ ayaṁ kāyo diṭṭho santarabāhiro.

86. atha nibbindahaṁ8 kāye ajjhattañca virajjahaṁ
appamattā visaṁ yuttā upasantāmhi nibbutāti.

itthaṁ sudaṁ sundarīnandātherī gāthāyo abhāsitthā'ti.

sundarīnandātherīgāthā.

1 additā-[pts.]
2 klesehi-machasaṁ.
3 sukhasaññānuvattinī-[pts.]
4 na lahiṁ-sīmu.
5 gīvāyaṁ-[pts.]
6 dahinibbijjha-machasaṁ. abhinibbijja-sīmu.
7 dikkhisiṁ-sīmu.
8 nibbindihaṁ-sīmu.

[bjt page 28] [\x  28/]
5. 5
87. aggiṁ candañca1 devatā ca namassihaṁ
nadītitthāni gantvāna udakaṁ oruhāmihaṁ.

88. bahuvatasamādānā aḍḍhaṁ sīsassa olikhiṁ,
chamāya seyyaṁ kappemi rattiṁ bhattaṁ na bhuñjihaṁ2

89. vibhūsāmaṇḍanaratā nahāpanucchāsanehi ca
upākāsiṁ imaṁ kāyaṁ kāmarāgena aṭṭitā.

90. tato saddhaṁ labhitvāna pabbajiṁ anagāriyaṁ,
disvā kāyaṁ yathābhūtaṁ3 kāmarāgo samūhato.

91. sabbe bhavā samucchinnā icchā ca patthanāpi ca,
sabbayogavisaṁyuttā santiṁ pāpuṇi4 cetasoti.

itthaṁ sudaṁ nanduttarā therī gāthāyo abhāsitthā'ti.

nanduttarātherīgāthā.

5. 6
92. saddhāya pabbajitvāna agārasmānagāriyaṁ
vicarihaṁ tena tena lābhasakkāra ussukā.

93. riñcitvā [pts page 133] [\q 133/]      paramaṁ atthaṁ hīnaṁ atthamasevihaṁ
kilesānaṁ vasaṁ gantvā sāmaññatthaṁ na bujjhahaṁ.

94. tassā me ahu saṁvego nisinnāya vihārake
ummaggapaṭipannamhi taṇhāya vasamāgatā.

95. appakaṁ jīvitaṁ mayhaṁ jarā vyādhi ca maddati,
jarāya bhijjate kāyo na me kālo pamajjituṁ.

96. yathābhūtaṁ avekkhantī khandhānaṁ udayabbayaṁ,
vimuttacittā uṭṭhāsiṁ kataṁ buddhassa sāsananti.

itthaṁ sudaṁ mittā kāḷi therī gāthāyo abhāsitthā'ti.

mittākāḷitherīgāthā.

1 sūriyañca-machasaṁ.
2 bhuñjahaṁ-machasaṁ.
3 tathābhūtaṁ-[pts.]
4 pāpuṇiṁ-[pts.]
[bjt page 30] [\x  30/]

97. agārasmiṁ vasantīhaṁ dhammaṁ sutvāna bhikkhuno,
addasaṁ virajaṁ dhammaṁ nibbānaṁ padamaccutaṁ.

98. sāhaṁ puttaṁ dhītarañca1 dhanadhaññañca chaḍḍiya
kese chedāpayitvāna pabbajiṁ anagāriyaṁ.

99. sikkhamānā ahaṁ santī bhāventī maggamañjasaṁ,
pahāsiṁ rāgadosañca tadekaṭṭhe ca āsave.

100. bhikkhunī upasampajja pubbe jātimanussariṁ
visodhitaṁ dibbacakkhuṁ vimalaṁ sādhubhāvitaṁ.

101. saṅkhāre parato disvā hetujāte palokite
pahāsiṁ āsave sabbe sītibhūtāmhi nibbutāti.

itthaṁ sudaṁ sakulātherī gāthāyo abhāsitthāti.

sakulātherīgāthā.

5. 8
102. dasa putte vijāyitvā asmiṁ rūpasamussaye
tatohaṁ dubbalā jiṇṇā bhikkhunīṁ upasaṅkamiṁ.

103. sā me dhammamadesesi khandhayatanadhātuyo
tassā dhammaṁ suṇitvāna kese chetvāna pabbajiṁ.

104. tassā me sikkhamānāya dibbacakkhu visodhitaṁ,
pubbenimāsaṁ jānāmi yattha me vustaṁ pure.

105. animittañca [pts page 134] [\q 134/]      bhāvemi ekaggā susamāhitā,
anantarā vimokkhāsiṁ anupādāya nibbutā.

106. pañcakkhandhā pariññātā tiṭṭhanti chinnamūlakā,
dhī tavatthu jare chamme2 natthi dāni punabbhavoti.

itthaṁ sudaṁ soṇā therī gāthāyo abhāsitthāti.

soṇatherīgāthā.

1 dhītañca-si.
2 ṭhiticata thujanejamahi- [pts.]
[bjt page 32] [\x  32/]

5. 9.

107. lunakesi paṅkadharī vakasāṭī pure cariṁ,
avajje vajjamatinī vajje cāvajjadassinī.

108. divāvihārā nikkhamma gijjhakūṭamhi pabbate
addasaṁ virajaṁ buddhaṁ bhikkusaṅghapurakkhataṁ.

109. nihacca jāṇuṁ vanditvā sammukhā pañjaliṁ akaṁ,
ehi bhaddeti maṁ avaca sā me āsūpasampadā.

110. ciṇṇā aṅgā ca magadhā vajjī kāsī ca kosalā,
anaṇā paṇṇāsavassāni raṭṭhapiṇḍamabhañjihaṁ.

111. puññaṁ vata pasavi bahuṁ sappañño vatāyaṁ upāsako,
yo bhaddāya cīvaraṁ adāsi vippamuttāya sabbaganthehīti.
itthaṁ sudaṁ bhaddā kuṇḍalakesā therī gāthāyo abhāsitthāti.

bhaddākuṇḍalakesātherīcagāthā.
5. 10.

112. naṅgalehi kasaṁ khettaṁ bījāni pavapaṁ chamā,
puttadārāni posentā dhanaṁ vindanti mānavā.

113. kimahaṁ sīlasampannā satthusāsanakārikā,
nibbānaṁ nādhigacchāmi akusitā anuddhati.

114. pade pakkhālayitvāna udakesu karomahaṁ,
padodakacca disvāna thalato ninnamāgataṁ.

115. tato cittaṁ samādhesiṁ assaṁ bhaddaṁ'vajāniyaṁ,
tato [pts page 135] [\q 135/]      dīpaṁ gahetvāna vihāraṁ pāvisiṁ ahaṁ.

116. seyyaṁ olokayitvāna mañcakamhi upāvisiṁ,
tato sūciṁ gahetvāna vaṭṭiṁ okassayāmahaṁ
padipasseva nibbānaṁ vimokkho ahu cetasoti.

itthaṁ sudaṁ pamācārā theri gāthāyo abhāsitthāti.
pamācārātherīgāthā.

[bjt page 34] [\x  34/]

5. 11.
117. mūsalāni gahetvāna dhaññaṁ koṭṭenti mānavā1
puttadārāni posentā dhanaṁ vindanti mānavā1:

118. karotha buddhasāsānaṁ yaṁ tatvā nānutappati,
khippaṁ pādāni dhovitvā ekamante nisīdatha,
cetosamathamanuyuttā karotha buddhasāsanaṁ.

119. tassā tā vacanaṁ sutvā paṭācārāya sāsanaṁ,
pāde pakkhālayitvāna ekamantaṁ upāvisuṁ,
cetosamathamanuyuttā akaṁsu buddhasāsanaṁ.

120. rattiyā purime yāme pubbajātiṁ anussaruṁ,
rattiyā majjhime yāme dibbacakkhuṁ visodhayuṁ,
rattiyā pacchime yāme tamokkhandhaṁ padālayuṁ.

121. uṭṭhāya pāde vandiṁsu katā te anusāsanī,
indaṁca tidasā devā saṅgāme aparājitaṁ,
purakkhatvā vihariyāma tevijjamha anāsavāti.

itthaṁ sudaṁ tiṁsamattā therī bhikkhunīyo gāthāyo abhāsitthāti.

tiṁsamattātherī bhikkhūnīgāthā.

5. 12.
122. duggatāhaṁ pure āsiṁ vidhavā ca aputtikā,
vinā mittehi ñātīhi bhattacoḷassa nādhigaṁ.

123. pattaṁ daṇḍañca gaṇhitvā bhikkhamānā kulākulaṁ,
sūtuṇhena ca ḍayhantī sattavassāni cārihaṁ.

124. bhikkuniṁ puna disvāna annapānassa lābhiniṁ,
upasaṅkammāvecaṁ pabbajjaṁ anagāriyaṁ.

125. sā [pts page 136] [\q 136/]      ca maṁ anukampāya pabbajesi paṭicarā,
tato maṁ ovaditvāna paramatthe niyajesayī.

126. tassāhaṁ vacanaṁ sutvā akāsiṁ anusāsaniṁ,
amoghoyyāya ovādo tevijjamhi anāsavāti.

itthaṁ sudaṁ candā therī gāthāyo abhāsitthāti.

candatherīgāthā.

pañcakanipāto niṭṭhito.

1. māṇavā- machasaṁ.

[bjt page 36] [\x  36/]

6. chakkanipāto.

6. 1.
127. yassa maggaṁ na jānāti āgatassa gatassa vā
taṁ kuto āgataṁ sattaṁ mama puttoti rodasi.

128. maggañca khossa jānāsi āgatassa gatassa vā
na naṁ samanu socesi evaṁ dhammā hi pāṇīno.

129. ayācito tatāgacchi ananuññāto1 ito gato
kutoci nūna āgantvā vasitvā katipāhakaṁ
ito'pi aññena gato tato aññena2 gacchati.

130. teto manussarūpena sa saranto gamissati,
yathāgato tathā gato kā tattha paridevanā.

131. abbahī vata me sallaṁ duddasaṁ hadayanissitaṁ3
yā me sokaparetāya puttasokaṁ vyapānudi.

132. sājja abbūḷhasallāhaṁ nicchātā parinibbutā
buddhaṁ dhammañca saṅghañca upemi saraṇaṁ muniṁ.

itthaṁ sudaṁ pañcasatamattā therī bhikkhunīyo gāthāyo abhāsitthāti.

pañcasatamattānaṁ therīnaṁ gāthā.

133. puttasokenahaṁ aṭṭā khittacittā visaññinī,
naggā pakiṇṇakesi ca tena tena vicārihaṁ.

134. casiṁ4 saṅkārakūṭesu susāne rathiyāsu ca
acariṁ tīṇi vassāni khuppipāsā samappitā.

135. athaddasāsiṁ5 [pts page 137] [\q 137/]      sugataṁ nagaraṁ mithilaṁ pati, 6
adantānaṁ dametāraṁ samaṁbuddhamakutobhayaṁ.

136. sacittaṁ7 paṭiladdhāna vanditvāna upāvisiṁ
so me dhammamadesesi anukampāya gotamo.

137. tassa dhammaṁ suṇitvāna pabbajiṁ anagāriyaṁ
yuñjantī satthu vacane sacchākāsiṁ padaṁ sivaṁ.

138. sabbe sokā samucchinnā pahīnā etadantīkā
pariññātā hi me vatthu yato sokānasambhavo.
itthaṁ sudaṁ vāseṭṭhi therī gāthāyo ahāsiti.

vāseṭṭhitherigāthā.

1. nānuññato- machasaṁ 2. bhatovaññena-machasaṁ. 3. bhadayassitaṁ - machasaṁ 4. vithi-machasaṁ. 5. athaddassāmi [pts 6.] gataṁ -[pts 7.] saṁcittaṁ-[pts]

[bjt page 38] [\x  38/]

6. 3.
139. daharā tvaṁ rūpavatī ahampi daharo yuvā,
pañcaṅgikena turuyena ehi kheme ramāmase.
140. iminā pūtikāyena āturena pabhaṅgunā
ammiyāmi1 harāyāmi kāmataṇhā samūhatā.

141. sattisūḍūpamākāmā khandhāsaṁ2 adhikuṭṭanā
yaṁ nvaṁ kāmaratiṁ brūsi arati dāni sā mama. 3

142. sabbaṭtha vihatā nandi tamokkhandho padālito
evaṁ jānāhi pāpima nihato tvamasi antaka.

143. nakkhattāni namassantā aggiṁ paricaraṁ vano
yathābhuccaṁ ajānantā bālā suddhiṁ amaññatha.

144. ahañca kho namassantī sambuddhaṁ purusuttamaṁ
parimuttā sabbadukkhehi satthusāsanakārikāti.

itthaṁ sudaṁ khemā theri gāthāyo abhāsīti.

khemāthehīgāthā.
6. 4.
145. alaṅkatā suvasanā mālinī candanukkhitā
sabbābharaṇasañchannā dāsigaṇapurakkhatā.

146. annaṁ pānañca ādāya khajjabhojjamanappakaṁ
gehato nikkhamitvāna uyyānamabhihārayiṁ.

147. tattha [pts page 138] [\q 138/]      ramitvā kīḷitvā āgacchanti sakaṁ gharaṁ
vihāraṁ daṭṭhuṁ4 pavisiṁ sākete añjanaṁ vanaṁ.

148. disvāna lokapajjotaṁ vanditvāna upāvisiṁ.
se me dhammamadesesi anukampāya cakkhumā.

149. sutvā ca kho mahesissa saccaṁ appaṭivijjhahaṁ
tattheva virajaṁ dhammaṁ phussayiṁ amataṁ padaṁ.

150. tato viññāta saddhammā pabbajiṁ anagāriyaṁ
tisso vijjā anuppattā amoghaṁ buddhasāsanaṁ.

itthaṁ sudaṁ sujātā theri gāthāyo abhāsīti.

sujātātherigāthā.

1. addasāmi- [pts 2.] khandhānaṁ - [pts 3.] mamaṁ-[pts 4.] dakkhiṁ-cae.

[bjt page 40] [\x  40/]

6. 5.

151. ucce kule ahaṁ jātā bahuvitte mahaddhane
vaṇṇarūpena sampannā dhītā meghassa atrajā.

152. patthitā rājaputtehi seṭṭhiputtehi bhijjhitā1
pitu me pesayī dūtaṁ detha mayhaṁ anopamaṁ.
153. yattakaṁ tulitā esā tuyhaṁ dhītā anūpamā.
tato aṭṭhaguṇaṁ dassaṁ hiraññaṁ ratanāni ca.

154. sāhaṁ disvāna sambuddhaṁ lokajeṭṭhaṁ anuttaraṁ
tassa pādāni vanditvā ekamantaṁ upāvisiṁ.

155. so me dhammamadesesi anukampāya gotamo
nisinnā āsane tasmiṁ phussayiṁ2 tatiyaṁ phalaṁ.

156. tato kesāni chetvāna pabbajiṁ anagāriyaṁ
ajja me sattami ratti yato taṇhā visositā.

itthaṁ sudaṁ anopamā theri gāthāyo abhāsīti.

anopamātherīgāthā.

6. 6

157. buddhavīra namotyatthu sabbasattānamuttama
yo maṁ dukkhā pamocesi aññañca bahukaṁ janaṁ

158. sabbadukkaṁ pariññātaṁ hetunaṇhā visositā
bhivito aṭṭhaṅgiko3 maggo nirodhe pūsito mayā

159. mātā [pts page 139] [\q 139/]      pitto pitā bhātā ayyakā ca pure ahuṁ
yathābhuccaṁ ajānantī saṁsarīhaṁ anibbisaṁ.

160. diṭṭho hi me so bhagavā antime'yaṁ samussayo
vikkhiṇo jātisaṁsāro natthi dāni punabbhavo.

161. āraddhaviriye pahitatte niccaṁ daḷhaparakkame
samagge sāvake passe esā buddhāna vandani.

162. bahunnaṁ4 vata atthāya māyā janayi gotamaṁ
vyādhimaraṇatunnānaṁ dukkhakkhandha vyapānudi'ti

itthaṁ sudaṁ mahāpajāpatigotami therī gāthāyo abhāsīti.

mahāpajāpatīgotamītherīgāthā.

1. gijjhitā- [pts 2.] phusayaṁ-pa 3. ariyaṭṭhaṅgiko-sīmu. 4. bahutaṁ-machasaṁ.

[bjt page 42] [\x  42/]

6. 7
163. gutte yadatthaṁ pabbajjā bhitvā puttaṁ pasuṁ piyaṁ
tameva anubrūhehi mā cittassa vasaṁ gamī.

164. cittena cañcitā sattā mārassa visaye ratā
anekajātisaṁsāraṁ sandhāvanti aviddasu.

165. kāmacchandañca vyāpādaṁ sakkāyadiṭṭhimeva ca
sīlabbataparāmāsaṁ vicikicchañca pañcamaṁ.

166. saññojanāni etāni pajahitvāna bhikkhunī,
oramāgamanīyāni nayidaṁ punarehisi.

167. rāgaṁ mānaṁ avijjañca uddhaccañca vivajjiya,
saññojanāni chetvāna dukkhassantaṁ karissasi.

168. khepetvā jātisaṁsāraṁ pariññāya punabbhavaṁ
diṭṭheva dhamme nicchātā upasantā carissasīti.
itthaṁ sudaṁ guttā therī gāthāyo abhasiti.
guttātherīgāthā.

6. 8

169. catukkhattuṁ pañcakkhattuṁ vihārā upanikkhamiṁ
aladdhā cetaso santiṁ citte avasavattinī.

170. bhikkhunīṁ upasaṅkamma sakkaccaṁ paripucchahaṁ,
sā me dhammamadesesi dhātu āyatanāni ca.

171. cattāri [pts page 140] [\q 140/]      ariyasaccānī indriyāni balāni ca
bojjhaṅgaṭṭhaṅgikaṁ maggaṁ uttamatthassa pattiyā.
172. tassāhaṁ vacanaṁ sutva karontī anusāsanīṁ,
rattiyā purime yāme pubbajātimanussariṁ.

173. rattiyā majjhime yāme dibbacakkhuṁ visodhayiṁ,
rattiyā pacchime yāme tamokkhandhaṁ padālayiṁ.

174. pītisukhena ca kāyaṁ eritvā vihariṁ tadā,
sattamiyā pāde pasāresiṁ tamokkhandhaṁ padāliyāti.

itthaṁ sudaṁ vijayā theri gāthāyo abhasīti.

vijayātherigāthā.

chakkanipāto niṭṭhito.

[bjt page 44] [\x  44/]

7. sattakanipāto

7. 1
175. musalāni gahetvāna dhaññaṁ koṭṭenti mānavā,
puttadārāni posentā dhanaṁ vindanti mānavā.

176. ghaṭetha buddhasāsane yaṁ katva nānutappati,
khippaṁ pādāni dhovitva ekamantaṁ nisīdatha.

177. cittaṁ upaṭṭhapetvāna ekaggaṁ susamāhitaṁ,
paccavekkhatha saṅkhāre parato no ca attato.

178. tassāhaṁ vacānaṁ sutvā paṭācārānusāsaniṁ, pāde pakkhālayitvāna ekamante upāvisiṁ.

179. rattiyā purime yāme pubbajātimanussariṁ.
rattiyā majjhime yāme dibbacakkhuṁ visodhayiṁ.

180. rattiyā pacchime yāme tamokkhandhaṁ padālayiṁ,
tevijjā atha vuṭṭhāsiṁ katā te anusāsanī

181. sakkaṁva devā tidasā saṅgāme aparājitā,
purakkhatvā viharāmi tevijjamhi anāsavāti.

itthaṁ sudaṁ uttarā therī gāthāyo abhāsīti.

uttarātherīgāthā.

7. 2.

182. satiṁ [pts page 141] [\q 141/]      upaṭṭhapetvāna bhikkhunī bhāvitindriyā,
paṭivijjhipadaṁ santaṁ saṅkhārūpasamaṁ sukhaṁ,
183. kannū uddissa muṇasi samaṇi vi. dissasi,
na ca rocesi pāsaṇḍe nimidaṁ carasi momuhā.

184. ito bahiddhā pāsaṇḍā diṭṭhiyo upanissitā,
na te dhammaṁ vijananti na te dhammassa kovidā.

185. atthi sakyakule jāto buddho appaṭipuggalo,
so me dhammavadesesi diṭṭhinaṁ samatikkamaṁ.

[bjt page 46] [\x  46/]

186. dukkhaṁ dukkhasamuppādaṁ dukkhassa ca atikkamaṁ,
ariyañcaṭṭhaṅgikaṁ maggaṁ dukkhūpasamagāminaṁ.

187. tassāhaṁ vacanaṁ sutvā vihariṁ sāsane ratā,
tisso vijjā anuppattā kataṁ buddhassa sāsanaṁ

188. sabbattha vihatā nandi tamokkhandhe padālito.
evaṁ jānāhi pāpima nihato tvamasi antakāti.

itthaṁ sudaṁ cālā therī gāthāyo abhāsiti.

cālātherīgāthā.

7. 3.

189. satimatī cakkhumati bhikkhunī bhāvitindriyā,
paṭivijjhi padaṁ santaṁ akāpurisasevitaṁ.

190. kinnu jātiṁ na rocesi jāto kāmāni bhuñjati,
bhuñjāhi kāmaratiyo māhu pacchānutāpinī.

191. jātassa maraṇaṁ hoti hatthapādānachedanaṁ.
vadhabandhapariklesaṁ jāto dukkhaṁ nigacchati.

192. attha sakyakule jāto sambuddho aparājito,
so me dhammamadesesi jātiyā samatikkamaṁ.

193. dukkhaṁ dukkhasamuppādaṁ dukkhassa ca atikkamaṁ,
ariyañcaṭṭhaṅgikaṁ maggaṁ dukkhūpasamagāminaṁ,

194. tassāhaṁ vacanaṁ sutvā viharaṁ sāsane ratā.
sisso vijjā anuppattā kataṁ buddhassa sāsanaṁ.

195. sabbattha [pts page 142] [\q 142/]      vihatā nandi tamokkhandho padālito,
evaṁ jānāhi pāpima nihato tvamasi antakāti.

itthaṁ sudaṁ upacālātheri gāthāyo abhāsīti.

upacālātherigāthā

sattakanipāto niṭṭhito.

[bjt page 48] [\x  48/]
8. aṭṭhakanipāto.
8. 1.

196. bhikkhunī sūlasampannā indriyesu susaṁvutā,
adhigacche padaṁ santaṁ asevanakamojavaṁ.

197. tāvatiṁsā ca yāmā ca tusitā cāpi devatā.
nimmāṇaratino devā ye devā vasavattino,
tattha cittaṁ paṇidhehi tattha te vusitaṁ pure.

198. tāvatiṁsā ca yāmā ca tusitā cāpi devatā,
nimmāṇaratino devā ye devā vasavattikano.

199. kālaṁ kālaṁ bhavābhavaṁ sakkāyasmiṁ purakkhatā, avitivattā sakkāyaṁ jātimaraṇasārino.

200. sabbo ādipito loko sabbo loko padipito,
sabbo pajjalito loko sabbo loko pakampito.

201. akampiyaṁ atuliyaṁ aputhujjanasevitaṁ,
buddho ca dhammaṁ desesi tattha me nirato mano.

202. tassajahaṁ vacanaṁ sutvā vihiṁ sāsane ratā,
tisso vijjā anuppattā kataṁ buddhassa sāsanaṁ.

203. sabbattha vihatā nandi tamokkhandho padālito,
evaṁ jānāhi pāpima nihato tvamasi antakāti.

itthaṁ sudaṁ sīsūpacālā theri gāthāyo abhāsīti.

sīsūpacālātherigāthā

aṭṭhakanipāto niṭṭhito.
[bjt page 50] [\x  50/]

9. navakanipatā
9. 1.

204. mā su te vaiḍḍha lokamhi vanatho ahu kudācanaṁ,
mā puttaka punappunaṁ ahu dukkhassa bhāgimā,

205. sukhaṁ [pts page 143] [\q 143/]      hi vaḍḍha munayo anejā chinnasaṁsayā,
sītibhūtā damappattā viharanti anāsavā.

206. tehānuviṇṇaṁ isihi maggaṁ dassanapattiyā.
dukkhassantakiriyāya tvaṁ vaḍḍha anubrūhaya.

207. visāradāva bhaṇasi etamatthaṁ janetti me,
maññāmi nūna māmike vanatho te na vijjati.

208. ye keci vaḍḍha saṁkhārā hīnā ukkaṭṭhamajjhimā'
aṇūpi aṇumattopi vanatho me na vijjati.

209. sabbe me āsavā khīṇā appamattasasa jhāyato,
tisso vijjā anuppattā kataṁ buddhassa sāsanaṁ.

210. uḷāraṁ vata me mātā pato daṁ samavassarī.
paramatthasaṁhitā gāthā yathāpi anukampikā.

211. tassāhaṁ vacanaṁ sutvā anujuṭṭhiṁ janettiyā,
dhammasaṁvegamāpādiṁ yogakkhemassa pattiyā.

212. sohaṁ padhānapahitatto rattindicamatandito,
mātarā codito santo aphusiṁ santimuttamanti.

itthaṁ sudaṁ vaḍḍhamātā therī gāthāyo abhāsiti.

vaḍḍhamātātherigāthā.

navakanipatā niṭṭhito.

[bjt page 52] [\x  52/]

11. ekādaisanipāto.

11. 1.

213. kalyāṇamittatā muninā lokaṁ ādissa vaṇṇitā,
kalyāṇamitte bhajamāno api bālo paṇḍito assa.

214. bhajitabbā sappurisā paññā tathā vaḍḍhati1 bhajatonaṁ,
bhajamāno sappurise sabbehipi dukkhehi pamucceyya. 2

215. dukkhañca vijāneyya dukkhassa ca samudayaṁ nirodhaṁ
aṭṭhaṅgikañca maggaṁ cattāripi ariyasaccāni.

216. dukkho [pts page 144] [\q 144/]      itthibhāvo akkhāto purisadammasārathinā,
sapattikampi dukkhaṁ appekaccā3 sakiṁ vijātāyo.

217. galake api kantanti sukhumāliniyo visāni khādanti,
janamārakamajjhagatā ubhopi vyasanāni anubhonti.

218. upavijaññā gacchanti addasāhaṁ patiṁ mataṁ
panthamhi vijāyitvāna appattāva sakaṁ gharaṁ.
219. dve puttā kālakatā patī ca panthe mato kapaṇikāya,
mātā pitā ca bhātā ḍayhanti ca ekacitakāyaṁ.

220. khīṇakuline kapaṇe anubhūtaṁ te dukkhaṁ aparimāṇaṁ
assu ca te pavattaṁ bahūni jātisahassāni,

221. vasitā susānamajjhe athopi khāditāni puttamaṁsāni
hatakulukā sabbagarahitā matapatikā amataṁ adhigacchi.

222. bhāvito me maggo ariyo aṭṭhaṅgiko asakagāmi.
nibbānaṁ sacchikataṁ dhammādāsaṁ apekkhihaṁ.

223. ahamamhi kantasallā ohitabhārā kataṁ hi karaṇiyaṁ, kisajagotami therī vimuttacittā imaṁ abhaṇiti.

itthaṁ sudaṁ kisajagotamī therī gāthāyo abhāsīti.

kisāgotamītherīgāthā.

ekādasanipāto niṭṭhito

1. pavaḍḍhati- [pts 2.] mucceyya-[pts 3.] appekacce - saumu1. 2

[bjt page 54] [\x  54/]

12. dvādasanipāto.
12. 1

224. ubho mātā ca dhītā ca mayaṁ āsuṁ1 sapattiyo.
tassā me ahu saṁ vego abbhuto lomahaṁsano.

225. dhiratthu kāmā asuci duggandhā bahu kaṇṭakā,
yattha mātā ca dhītā ca sabhariyā mayaṁ ahuṁ.

226. kāmesvādīnavaṁ [pts page 145] [\q 145/]      disvā nekkhammaṁ daṭṭhu khemato,
sā pabbaji rājagahe agārasmānagāriyaṁ.

227. pubbenivāsaṁ jānāmi dibbacakkhuṁ2 visodhitaṁ,
cetopariccañāṇañca sotadhātu visodhitā. 228. iddhīpi me sacchikatā patto me āsavakkheyo,
chaḷabhiññā sacchikatā kataṁ buddhassa sāsanaṁ.

229. iddhiyā abhinimmitvā caturassarathaṁ ahaṁ,
buddhassa pāde vanditvā lokanāthassa tādino.

230. supupphitagga upagamma pādapaṁ
ekā tuvaṁ tiṭṭhasi sālamūle,
na cāpi te dutiyo atthi koci
na tvaṁ bāle bhāyasi dhuttakānaṁ.

231. sataṁ sahassānapi dhuttakānaṁ
samāgatā edisakā bhaveyyuṁ
lomaṁ na iñje napi sampavedhe
kiṁ me tuvaṁ māra karissaseko.

232. esā antaradhāyāmi kucchiṁ vā pavisāmi te
bhamukantare vā tiṭṭhāmi tiṭṭhantiṁ maṁ na dakkhasi.

233. cittamhi vasībhūtāhaṁ iddhipādā subhāvitā,
cha me abhāññā sacchikatā kataṁ buddhassa sāsanaṁ.

234. sattisūlūpamā kāmā khandhāsaṁ adhikuṭṭanā,
yaṁ tvaṁ kāmaratiṁ brūsi aratīdāni sā mama.

235. sabbattha vihatā nandi tamokkhandho padālito,
evaṁ jānāhi pāpima nihato tvamasi antakāti.

itthaṁ sudaṁ uppalavaṇṇā therī gāthāyo abhāsīti.

uppalavaṇṇātherīgāthā.

dvādasanipāto niṭṭhito.

1 āhuṁ-sīmu. 1, 2
2 dibbacakkhu-machasaṁ.

[bjt page 56] [\x  56/]
16. soḷasanipāto.

[pts page 146  [\q 146/]     16. 1]
236. udakamāhariṁ1 sīte sadā udakamotariṁ,
ayyānaṁ daṇḍabhayabhītā vācādosabhayaṭṭitā.

237. kassa brāhmaṇa tvaṁ bhīto sadā udakamotari,
vedhamānehi gattehi sītaṁ vedayase bhūsaṁ.

238. jānantī vata maṁ hoti puṇṇike paripucchasi,
karontaṁ kusalaṁ kammaṁ rundhantaṁ kata pāpakaṁ.

239. yo ca vuddho daharo vā pāpakamma pakubbatī,
dakābhisecanā sopi pāpakammā pamuccati.

240. konu te idamakkhāsi ajānantassa ajānako,
dakābhisecanā nāma pāpakammā pamuccati.

241. saggaṁ nūna gamissanti sabbe maṇḍukakacchapā,
nakkā ca suṁsumārā ca ye caññe udake carā.

242. orabbhikā sūkarikā macchakā migabandhakā,
corā ca vajjhaghātā ca yecaññepāpakammino,
dakābhisecanā tepi pāpakammā pamuccare.

243. sace imā nadiyo te pāpaṁ pubbe kataṁ vahuṁ,
puññānimāni vaheyyuṁ tena tvaṁ paribāhiro.

244. yassa brāhmaṇa tvaṁ bhīto sadā udakamotari,
tameva brahme mākāsi mā te sītaṁ chaviṁ hanī.

245. kummaggaṁ paṭipannaṁ maṁ ariyamaggaṁ samānayi,
udakābhisecanā bhoti imaṁ sāṭaṁ dadāmi te.

1 udahāri ahaṁ sīte-machasaṁ.

[bjt page 58] [\x  58/]
246. tuyheva sāṭako hotu nāhaṁ icchāmi sāṭakaṁ,
sace bhāyasi dukkhassa sace te dukkhamappiyaṁ.

247. mākāsi [pts page 147] [\q 147/]      pāpakaṁ kammaṁ āvī vā yadi vā raho,
sace ca pāpakaṁ kammaṁ karissasi karosi vā.

248. na te dukkhā pamuttyatthi upeccāpi palāyato,
sace bhāsasi dukkhassa sace te dukkhamappiyaṁ.

249. upehi saraṇaṁ buddhaṁ dhammaṁ saṅghañca tādinaṁ,
samādiyāhi sīlāni taṁ te atthāya hehiti.

250. upemi saraṇaṁ buddhaṁ dhammaṁ saṅghañca tādinaṁ,
samādiyāmi sīlāni tamme atthāya hehiti.

251. brahmabandhu pure āsiṁ ajjamhi sacca brāhmaṇo,
tevijjo vedasampanno sotthiyo camhi nahātakoti.

itthaṁ sudaṁ puṇṇā therī gāthāyo abhāsīti.

puṇṇātherīgāthā.

soḷasanipāto niṭṭhito.

[bjt page 60] [\x  60/]
20. vīsati nipāto.

20. 1
252. kāḷakā bhamaveṇṇasādisā
vellitaggā mama muddhājā ahu,
te jarāya sāṇavākasādisā1
saccavādivacanaṁ anaññathā.

253. vāsitova surabhīkaraṇḍako
pupphapūra2 mama uttamaṅgajo,
taṁ jarāya sasalomagandhikaṁ
saccavādivacanaṁ anaññathā.

254. kānanaṁ'va sahitaṁ suropitaṁ
kocchasūcivicitaggasobhitaṁ,
taṁ jarāya viralaṁ tahiṁ tahiṁ
saccavādivacanaṁ anaññathā.

255. kaṇhakhandhanasuvaṇṇamaṇḍitaṁ
sobhate3 suveṇīhi laṅkataṁ,
taṁ [pts page 148] [\q 148/]      jarāya khajitaṁ siraṁ kataṁ
saccavādivacanaṁ anaññathā.

256. cittakārasukatāva lekhikā
sobhare subhamukā pure mama,
tā jarāya valībhi palambitā
saccavādivacanaṁ anaññathā.

257. bhassarā surucirā yathā maṇi
nettā'hesuṁ abhinīlamayatā,
te jarāya'bhihatā na sobhare
saccavādivacanaṁ anaññathā.

258. saṇhatuṅgasadisī ca nāsikā
sobhate4 su abhiyobbanaṁ pati
sājarāya uppakūlitā viya
saccavādivacanaṁ anaññathā.

259. kaṅkaṇaṁ'va sukataṁ suniṭṭhitaṁ
sobhare su mama kaṇṇapāliyo
tā jarāya valībhi palambitā
saccavādivacanaṁ anaññathā.

260. pattalīmakulavaṇṇasādisā
sobhare sudantā pure mama
te jarāya khaṇḍitā ca pītakā5
saccavādivacanaṁ anaññathā.

261. kānanamhi vanasaṇḍacārinī
kokilāva madhuraṁ nikūjihaṁ
taṁ jarāya khalitaṁ tahiṁ tahiṁ
saccavādivacanaṁ anaññathā.

1 sāṇavākasadisā-sīmu.
2 pupphapūro-sīmu. 1, 2. pupphapūraṁ-[pts.]
3 sobhatetaṁ-sīmu.
4 sohare-sīmu. 1. 2.
5 cāhitā-machasaṁ.

[bjt page 62] [\x  62/]
262. saṇhakamburiva suppamajjitā
sobhateva sugīvā pure mama
sā jarāyaya bhaggā vināmitā
saccavādivacanaṁ anaññathā.

263. vaṭṭapalighasadisopamā [pts page 149] [\q 149/]      ubho
susobhare subāhā pure mama
tā jarāya yathā pāṭalippalitā
saccavādivacanaṁ anaññathā.

264. saṇhamuddikasuvaṇṇamaṇḍitā
sobhare suhatthā pure mama
te jarāya yatha mūlamūlikā
saccavādivacanaṁ anaññathā.

265. pīnavaṭṭa sahituggatā ubho
sobhare suthanakā pure mama
thevikīva lambanti nodakā
saccavādivacanaṁ anaññathā.

266. kañcanassa phalanaṁva sumaṭṭaṁ
sobhate sukāyo pure mama
so valīhi sukhumāhi otato
saccavādivacanaṁ anaññathā.

267. nāgabhogasadisopamā ubho
sobhare suūru pure mama
te jarāya yatha vephanāḷiyo
saccavādivacanaṁ anaññathā.

268. saṇhanūpurasuvaṇṇamaṇḍitā
sobhare sujaṅghā pure mama
tā jarāya tiladaṇḍakāriva
saccavādivacanaṁ anaññathā.

269. tūlapuṇṇasadisopamā ubho
sobhare supādā pure mama
te jarāya phuṭitā valīmatā
saccavādivacanaṁ anaññathā.

270. ediso ahu ayaṁ samussayo
jajjaro bahu dukhānamālayo
sopalepapatito [pts page 150] [\q 150/]      jarāghāro
saccavādivacanaṁ anaññathā.

itthaṁ sudaṁ ambapālī therī gāthāyo abhāsīti.

ambapālītherīgāthā.

[bjt page 64] [\x  64/]
20. 2
271. samaṇāti bhoti tvaṁ sayasi1 samaṇāti paṭibujjhasi2
samaṇānameva3 kittesi samaṇīnūna bhavissasi.

272. vipulaṁ annañca pānañca samaṇānaṁ payacchasi4
rohiṇī'dāni pucchāmi kena te samaṇā piyā?

273. akammakāmā alasā paradattopajīvino
āsaṁsukā sādukāmā kena te samaṇā piyā?

274. cirassaṁ vata maṁ tātaṁ samaṇānaṁ paripucchasi
tesaṁ te kittayissāmi paññāsīlaparakkamaṁ.

275. kammakāmā analasā kammaseṭṭhassa kārakā
rāgaṁ dosaṁ pajahanti tena me samaṇā piyā.

276. tīṇi pāpassa mūlāni dhunanti sucikārino
sabbapāpaṁ pahīnesaṁ tena me samaṇā piyā.

277. kāyakamma suci nesaṁ vacīkammaṁ ca tādisaṁ
manokamma suci nesaṁ tena me samaṇā piyā.

278. vimalā saṅkhamuttā'va suddhā santarabāhirā
puṇṇā sukkehi dhammehi tena me samaṇā piyā.

279. bahussutā dhammadharā ariyā dhammajīvino
atthaṁ dhammañca desenti tena me samaṇā piyā.

280. bahussutā dhammadharā ariyā dhammajīvino
ekaggacittā satimanto tena me samaṇā piyā.

281. dūraṅgamā satimanto mantabhāṇī anuddhatā
dukkhassantaṁ pajānanti tena me samaṇā piyā.

282. yasmā gāmā pakkamanti ne vilokenti niñcanaṁ
anapekkhāva gacchanti tena me samaṇā piyā.

1 bhoti supi-machasaṁ.
2 pabujjhasi-machasaṁ.
3 samaṇāneva-machasaṁ.
4 pavecchasi-machasaṁ.

[bjt page 66] [\x  66/]
283. na [pts page 151] [\q 151/]      tesaṁ koṭṭhe openti na kumbhiṁ na khalopiyaṁ
pariniṭṭhitamesānā tena me samaṇā piyā.

284. na te hiraññaṁ gaṇhanti na suvaṇṇaṁ na rūpiyaṁ
paccuppannena yāpenti tena me samaṇā piyā.

285. nānākulā pabbajitā nānājanapadehi ca
aññamaññaṁ piyāyanti tena me samaṇā piyā.

286. atthāya vata no bhoti kule jātāsi rohiṇī
saddhā buddhe ca dhamme ca saṅghe ca tibbagāravā.

287. tuvaṁ hetaṁ pajānāsi puññakkhettaṁ anuttaraṁ
amhampi ca te samaṇā patigaṇhanti dakkhiṇaṁ
patiṭṭhito hettha yañño vipulo no bhavissati.

288. sace bhāyasi dukkhassa sace te dukkha mappiyaṁ
upehi saraṇaṁ buddhaṁ dhammaṁ saṅghañca tādinaṁ,
samādiyāhi sīlāni taṁ te atthāya hehiti.

289. upehi saraṇaṁ buddhaṁ dhammaṁ saṅghañca tādinaṁ,
samādiyāhi sīlāni taṁ me atthāya hehiti.

290. brahmabandhu pure āsiṁ so idānimhi brāhmaṇo
tevijjo sotthiyo camhi vedagū camhi nhātakoti.

itthaṁ sudaṁ rohiṇī therī gāthāyo abhāsīti.

rohiṇītherīgāthā.

20. 3
291. laṭṭhihattho pure āsī so dāni migaluddako,
āsāya palipā ghorā nāsakkhi pārametave.

292. sumuttaṁ maṁ maññamānā cāpā puttamatosayī,
cāpāya bandhanaṁ chetvā pabbajissaṁ punopahaṁ. 1

293. mā me kujjha mahāvīra mā me kujjha mahāmunī,
na hi kodhaparetassa suddhi atthi kuto tapo.

294. pakkamissaṁ [pts page 152] [\q 152/]      ca nālāto kodha nālāya vacchati,
bandhantī2 itthi rūpena samaṇe dhammajīvino.

1 punocahaṁ-sīmu.
2 bandhati-machasaṁ. bandhanti-sīmu.

[bjt page 68] [\x  68/]
295. ehi kāḷa nivattassu bhuñjakāme yathā pure
ahañca te vasī katā ye ca me santi ñātakā.

296. etto cāpi catubbhāgaṁ yathā bhāsasi tvaṁ ca me
tayi rattassa posassa uḷāraṁ vata taṁ siyā.

297. kāḷaṅginiṁ va takkāriṁ pupphitaṁ girimuddhanī
phullaṁ dāḷimayaṭṭhiṁva anto dīpeva pāṭaḷiṁ.

298. haricandanalittaṅgiṁ kāsikuttamadhāriṇiṁ
taṁ maṁ rūpavatiṁ santiṁ kassa ohāya gacchasi.

299. sākuntikova sakuṇiṁyathā bandhitumicchati,
āharimena rūpena na maṁ tvaṁ bādhayissasi.

300. imaṁ ca me puttaphalaṁ kāḷa uppādi. ṁ tayā,
taṁ maṁ puttavatiṁ santiṁ kassa ohāya gacchasi.

301. jahanti putte sappaññā tato ñātī tato dhanaṁ,
pabbajanti mahāvīrā nāgo chetvāva bandhanaṁ.

302. idāni te imaṁ puttaṁ daṇḍena churikāya vā,
bhūmiyaṁ vā nisumbheyyaṁ puttasokā na gacchasi.

303. sace putaṁ sigālānaṁ kukkurānaṁ padāhisi,
na maṁ puttakate1 jammī, punarāvattayissasi.

304. handa kho dāni bhassante kuhiṁ kāḷa gamissasi,
katamaṁ [pts p] gāmaṁ nigamaṁ nagaraṁ rājadhāniyo.

305. ahumha pubbe gaṇino assamaṇā samaṇamānino,
gāmena gāmaṁ vicarimha nagare rājadhāniyo.

306. eso hi bhagavā buddho nadiṁ nerañjaraṁ pati,
sabbadukkhappahānāya dhammaṁ deseti pāṇinaṁ
tassāhaṁ santike gacchaṁ so me satthā bhavissati.

307. vandanaṁ dāni vajjāsi lokanāthaṁ anuttaraṁ
padakkhiṇaṁ ca katvāna ādiseyyāsi dakkhiṇaṁ.

308. etaṁ kho labbhamamhehi yathā bhasasi tvaṁ ca me
vandanaṁ dāni te vajjaṁ lokanāthaṁ anuttaraṁ,
padakkhiṇaṁ ca katvāna ādisissāmi dakkhiṇaṁ.

1 puttakatte-machasaṁ, sīmu.

[bjt page 70] [\x  70/]
309. tatova kālo pakkāmi nadiṁ nerañjaraṁ pati,
so addasāsi sambuddhaṁ desentaṁ amataṁ padaṁ.

310. dukkhaṁ dukkhasamuppādaṁ dukkhassa ca atikkamaṁ,
ariyañcaṭṭhaṅgikaṁ maggaṁ dukkhūpasamagāminaṁ.

311. tassa pādāni vanditvā katvāna taṁ padakkhiṇaṁ,
cāpāya ādisitvāna pabbaji anagāriyaṁ
tisso vijjā anuppattā kataṁ buddhassa sāsananti.

itthaṁ sudaṁ cāpā therī gāthāyo abhāsīti.

cāpātherīgāthā.

20. 4
312. petāni bhoti puttāni khādamānā tuvaṁ pure
tuvaṁ divā ca ratto ca atīva paritappasi.

313. sājja sabbāni khāditvā sataputtāni brāhmaṇī,
vāseṭṭhi kena vaṇṇena na bāḷhaṁ paritappasi.

314. bahūni puttasatāni ñātisaṅghasatāni ca
khāditāni atītaṁse mama tuyhaṁ ca brāhmaṇa.

315. sāhaṁ nissaraṇaṁ ñatvā jāniyā maraṇassa ca
na socāmi na rodāmi na cāpi paritappayiṁ.

316. abbhutaṁ vata vāseṭṭhi vācaṁ bhāsasi edisiṁ,
kassa tvaṁ dhammamaññāya thiraṁ bhāsasi edisaṁ.

317. esa brāhmaṇa sambuddho nagaraṁ mithilaṁ pati,
sabbadukkhappahānāya dhappaṁ desesi pāṇinaṁ.

318. tassa brāhmaṇa1 arahato'dhammaṁ sutvā nirūpadhiṁ,
tattha viññātasaddhammā puttasokaṁ vyapānudiṁ.

319. so ahampi gamissāmi nagaraṁ mithilaṁ pati,
appeva maṁ so bhagavā sabbadukkhā pamocaye,
addasa brāhmaṇo buddhaṁ vippamuttaṁ nirūpadhiṁ.

320. sossa dhammamadesesi muni dukkhassa pāragū,
dukkhaṁ dukkhasamuppāsaṁ dukkhassa ca atikkamaṁ,
ariyañcaṭṭhaṅginaṁ maggaṁ dukkhūpasamagāminaṁ.

321. tattha viññātasaddhammo pabbajjaṁ samarocayiṁ,
sujāto tīhi rattihi tisso vijjā aphassayī.

1 brahme-machasaṁ.

[bjt page 72] [\x  72/]
322. ehi sārathi gacchāhi rathaṁ nīyādiyāhi'maṁ,
ārogyaṁ brāhmaṇiṁ vajjā pabbajitodāni brāhmaṇo,
sujāto tīhi rattihi tisso vijjā aphassayī.

323. tato ca rathamādāya sahassaṁ cāpi sārathi,
ārogyaṁ brāhmaṇiṁvoca pabbajitodāni brāhmaṇo,
sujāto tīhi rattihi tisso vijjā aphassayī.

324. etaṁ cāhaṁ assarathaṁ sahassaṁ cāpi sārathi,
tevijjaṁ brāhmaṇaṁ ñatvā1 puṇṇapattaṁ dadāmi te.

325. tuyheva hotvassaratho2 sahassaṁ cāpi brāhmaṇī,
ahampi pabbajissāmi varapaññassa santike.

326. hatthī [pts] gavassaṁ maṇikuṇḍalañca
phītañcimaṁ gahavibhavaṁ pahāya,
pitā pabbajito tuyhaṁ
bhuñja bhogāni sundarī tuvaṁ dāyādikā kule.

327. hatthī gavassaṁ maṇikuṇḍalañca
rammaṁ cimaṁ gahavibhavaṁ pahāya,
pitā pabbajito mayhaṁ puttasokena aṭṭito
ahampi pabbajissāmi bhātusokena aṭṭitā.

328. so te ijjhatu saṅkappo yaṁ tvaṁ patthesi sundarī,
uttiṭṭhapiṇḍo uñchā ca paṁsukūlaṁ ca cīvaraṁ,
etāni abhisambhonti paraloke anāsavā.

329. sikkhamānāya me ayye dibbacakkhuṁ3 visodhitaṁ,
pubbenivāsaṁ jānāmi yattha me vusitaṁ pure.

330. tuvaṁ nissāya kalyāṇī therī saṅghassa sobhane,
tisso vijjā anuppattā kataṁ buddhassa sāsanaṁ.

331. anujānāhi me ayye icche sāvatthi gantave,
sīhanādaṁ nadissāmi buddhaseṭṭhassa santike.

332. passa sundarī satthāraṁ hemavaṇṇaṁ harittacaṁ,
adantānaṁ dametāraṁ sambuddhamakutobhāyaṁ.

333. passa sundarimāyantiṁ vippamuttaṁ sirūpadhiṁ,
vītarāgaṁ visaṁyuttaṁ katakiccaṁ anāsavaṁ.

334. bārāṇasito nikkhamma tava santikamāgatā,
sāvikā te mahāvīra pāde vandati sundarī.

1 sutvā-machasaṁ.
2 tumheva hotussaratho-sīmu.
3 dibbacakkhu-machasaṁ.

[bjt page 74] [\x  74/]
335. tuvaṁ buddho tuvaṁ satthā tuyhaṁ dhītāmhi brāhmaṇa,
orasā mukhato jātā katakiccā nāsavā.

336. tassā te svāgataṁ bhadde tato te adurāgataṁ,
evaṁ hi dantā āyanti satthupādāni vanditā,
vītarāgā visaṁ yuttā katakiccā anāsavā'ti.

itthaṁ sudaṁ sundarī therī gāthāyo abhāsīti.

sundarītherīgāthā.

20. 5
337. daharā ahaṁ suddhavasanā yaṁ pure dhammamassuṇiṁ,
tassā me appamattāya saccābhisamayo ahu.

338. tatohaṁ sabbakāmesu bhusaṁ aratimajjhagaṁ,
sakkāyasmiṁ bhayaṁ disvā nekkhammaññeva1 pīhaye.

339. hitvānahaṁ ñātigaṇaṁ dāsakammakarāni ca,
gāmakkhettāni phītāni ramaṇīye pamodite.

340. pahāyāhaṁ pabbajitā sāpateyyamanappakaṁ,
evaṁ saddhāya nikkhamma saddhamme suppavedite
na metaṁ2 assa patirūpaṁ ākiñcaññaṁ hi patthaye.

341. yo jātarūpaṁ rajataṁ chaḍḍetvā punarāgame
rajataṁ jātarūpaṁ vā na bodhāya na santiyā
netaṁ samaṇa sāruppaṁ na etaṁ ariyaṁ dhanaṁ. 3

342. lobhanaṁ madanaṁ cetaṁ mohanaṁ rajavaḍḍhanaṁ,
sāsaṅkaṁ bahu āyāsaṁ natthi cettha dhuvaṁ ṭhiti.

343. ettha rattā pamattā ca saṁkiliṭṭhamanā narā,
aññamaññena vyāruddhā puthupubbanti medhagaṁ.

344. vadho bandho parikleso jāni sokapariddavo,
kāmesu adhipannānaṁ dissate vyasanaṁ bahuṁ.

345. taṁ maṁ ñātī amittāva kiṁ vo kāmesu yuñjatha,
jānātha maṁ pabbajitaṁ kāmesu bhayadassaniṁ.

1 nekkhammameva-machasaṁ.
2 netaṁ-machasaṁ.
3 ariyaddhanaṁ-machasaṁ.

[bjt page 76] [\x  76/]
346. na [pt] hiraññasuvaṇṇena parikkhīyanti āsavā
amittā vadhakā kāmā sapattā sallabandhanā.

347. taṁ maṁ ñātī amittāva kiṁ vo kāmesu yuñjatha,
jānātha maṁ pabbajitaṁ muṇḍaṁ saṅghāṭipārutaṁ.

348. uttiṭṭhapiṇḍo uñcho ca paṁsukūlaṁ ca cīvaraṁ,
etaṁ kho mama sāruppaṁ anāgārūpanissayo.

349. vantā mahesīhi kāmā ye dibbā ye ca mānusā
khemaṭṭhāne vimuttā te pattā te acalaṁ sukhaṁ.

350. sāhaṁ kāmehi saṅgacchiṁ yesu tāṇaṁ na vijjati,
amittā vadhakā kāmā aggikkhandhasamā1 dukhā.

351. paripantho esa bhayo savighāto sakaṇṭako,
gedho suvisamo lepo mahanto mohanāmukho.

352. upasaggo bhīmarūpo kāmā sappasirūpamā,
ye bālā abhinandanti andhabhūtā puthujjanā.

353. kāmapaṅkena sattāhi bahū loke aviddasu,
pariyantaṁ nābhijānanti jātiyā maraṇassa ca.

354. duggatigamanaṁ maggaṁ manussā kāmahetukaṁ,
bahuṁ ve paṭipajjanti attano rogamāvahaṁ.

355. evaṁ amittajananā tāpanā saṁkilesikā,
lokāmisā bandhanīyā2 kāmā maraṇabandhanā.

356. ummādanā ullapanā kāmā cittappamāthino3
sattānaṁ saṁkilesāya khipaṁ4 mārena oḍḍitaṁ.

357. anantādīnavā kāmā bahudukkhā mahāvisā,
appassādā [pts page 158] [\q 158/]      raṇakarā sukkapakkhavisosanā.

358. sāhaṁ etādisaṁ katvā vyasanaṁ kāmahetukaṁ,
na taṁ paccāgamissāmi nibbānābhiratā sadā.

1 aggikkhandhūpamā-machasaṁ.
2 bandhanīyā-
3 cittappamaddino-machasaṁ. pu.
4 khippaṁ-machasaṁ.

[bjt page 78] [\x  78/]
359. raṇaṁ taritvā1 kāmānaṁ sītibhāvābhikaṅkhinī,
appamattā vihassāmi tesaṁ saṁyojanakkheye.

360. asokaṁ virajaṁ khemaṁ ariyañcaṭṭhaṅgikaṁ ujuṁ,
taṁ maggaṁ anugacchāmi yena tiṇṇā mahesino.
361. imaṁ passatha dhammaṭṭhaṁ subhaṁ kammāradhītaraṁ,
anejaṁ upasampajja rukkhamūlamhi jhāyati.

362. ajjaṭṭhamī pabbajitā saddhā saddhammasobhanā,
viṇituppalavaṇṇāya tevijjā maccuhāyinī.

363. sāyaṁ bhujissā anaṇā bhikkhunī bhāvitindriyā,
sabbayogavisaṁyuttā katakiccā anāsavā.

364. taṁ sakko devasaṅghena upasaṅkamma iddhiyā,
namassati bhūtapati subhaṁ kammāradhītaranti.

itthaṁ sudaṁ subhā kammāradhītā therī gāthāyo abhāsīti.

subhākammāradhītutherīgāthā.

vīsatinipāto niṭṭhito.

1 karitvā-machasaṁ.

[bjt page 80] [\x  80/]
tiṁsatinipāto.

30. 1
365. jīvakambavanaṁ rammaṁ gacchantiṁ bhikkhunīṁ subhaṁ,
dhuttako sannivāresi tamenaṁ abravī subhā.

366. kiṁ te aparādhitaṁ mayā yaṁ maṁ ovariyāna tiṭṭhasi,
na hi pabbajitāya āvuso puriso samphusanāya kappati.

367. garuke mama satthusāsane yā sikkhā sugatena desitā,
parisuddhapadaṁ [pts page 159] [\q 159/]      anaṅgaṇaṁ kiṁ maṁ ovariyāna tiṭṭhasi.

368. āvilacitto anāvilaṁ sarajo vītarajaṁ anaṅgaṇaṁ,
sabbattha vimuttamānasaṁ kiṁ maṁ ovariyāna tiṭṭhasi.

369. daharā ca apāpikā casi kiṁ te pabbajjā karissati,
nikkhipa kāsāya cīvaraṁ ehi ramāmase pupphite1 vane.

370. madhurañca pavanti sabbaso kusumarajena samuṭṭhitā dumā,
paṭhamavasanto sukho utu ehi ramāmase pupphite1 vane.

371. kusumitasikharāva pādapā abhigacchantiva māluteritā,
kā tuyhaṁ rati bhavissati yadi ekā vanamotarissasi.

372. vāḷamigasaṅghasevitaṁ kuñjaramattakareṇulolitaṁ,
asahāyikā gantumicchasi rahitaṁ bhiṁsanakaṁ mahāvanaṁ.

373. tapanīyakatāva dhītikā vicarasi cittaratheva2 accharā,
kāsikasukhumehi vagguhi sobhasi vasanehi nūpame.

374. ahaṁ tava vasānugo siyaṁ yadi viharemase kānanantare,
na hi catthi tayā piyataro pāṇo kinnarimandalocane.

375. yadi me vacanaṁ karissasi sukhitā ehi agāramāvasa,
pāsādanivātavāsinī parikammaṁ te karonti nāriyo,

1 supupphite-machasaṁ.
2 cittalateva-machasaṁ.

[bjt page 82] [\x  82/]
376. kāsikasukhumāsi dhāraya abhirohehi1 ca mālavaṇṇakaṁ,
kañcanamaṇimuttakaṁ [pts page 160] [\q 160/]      bahuṁ vividhaṁ ābharaṇaṁ karomi te.

377. sudhotarajapacchadaṁ subhaṁ goṇakatūlita santhataṁ navaṁ,
abhiruha sayanaṁ mahārahaṁ candanamaṇḍita sāragandhikaṁ.

378. uppalañca udakato uggataṁ2 yathā taṁ amanussa sevitaṁ,
evaṁ tuvaṁ brahmacārinī sakesu aṅgesu jaraṁ gamissasi.

379. kiṁ te idha sārasammataṁ kuṇapapūramhi susānavaḍḍhane
bhedanadhamme kalebare yaṁ disvā vimano udikkhasi.

380. akkhīni ca turiyāriva kinnariyāriva pabbatantare
tava me nayanānudikkhiya bhiyyo kāmaratī pavaḍḍhati.

381. uppalasikharoparāni te vimale hāṭakasannibhe mukhe
tava me nayanānudikkhiya bhiyyo kāmaguṇo pavaḍḍhati.

382. api dūragatā saramhase āyatapamhe visuddhadassane
na hi catthi tayā piyataro nayanā kinnarimandalocane.

383. apathena payātumicchasi candaṁ kīḷanakaṁ gavessasi
meruṁ laṅghetumicchasi yo tvaṁ buddhasutaṁ maggayase.

384. natthi [pts page 161] [\q 161/]      loke sadevake rāgo yattha'pi'dāni me siyā
napi naṁ jānāmi kīriso atha maggena hato samūlako.

385. iṅgālakuyāva ujjhato visapattoriva aggato kato
napi naṁ passāmi kīriso atha maggena hato samūlako,

386. yassā siyā apaccavekkhitaṁ satthā vā anupāsito siyā,
tvaṁ tādisikaṁ palohaya jānantiṁ so imaṁ vihaññasi.

387. mayhaṁ hi akkuṭṭhavandite sukhasukkhe ca sati upaṭṭhitā,
saṅkhatamasubhanti jāniya sabbattheva mano na lippati. 3

1 abhiropehi-machasaṁ.
2 uppalaṁ cudakā samuggataṁ-machasaṁ.
3 limpati-[pts.]

[bjt page 84] [\x  84/]
388. sāhaṁ sugatassa sāvikā maggaṭṭhaṅgikayānayāyinī,
uddhaṭasallā anāsavā suññāgāragatā ramāmahaṁ.

389. diṭṭhāhi mayā sucittitā sombhā dārukapillakāni vā
tantīhi ca khīlakehi ca vinibaddhā vividhaṁ panaccakā.

390. tamhuddhaṭe tantikhīlake vissaṭṭhe vikale paripakkhite
avinde khaṇḍaso kate kimhi tattha manaṁ nivesaye.

391. tathūpamā dehakāni maṁ tehi dhammehi vinā na vattanti,
dhammehi vinā na vattati kimhi tattha manaṁ nivesaye.

392. yathā haritālena makkhitaṁ addasa cittikaṁ bhittiyā kataṁ,
tamhi [pts page 162] [\q 162/]      te viparīta dassanaṁ saññā mānusikā niratthikā.

393. māyaṁ viya aggato kataṁ supinanteva suvaṇṇapādapaṁ,
upagacchasi andharittakaṁ janamajjheriva rupparūpakaṁ,

394. vaṭṭaniriva koṭarohitā majjhe bubbulakā saassukā
piḷakoḷikā ettha jāyati vividhā cakkhuvidhā ca piṇḍitā.

395. uppāṭiya cārudassanā na ca pajjittha asaṅgamānasā,
handa te cakkhuṁ harassu taṁ tassa narassa adāsi tāvade.

396. tassa ca viramāsi tāvade rāgo tattha khamāpayī ca naṁ,
sotthi siyā brahmacāriṇī na puno edisakaṁ bhavissasi,

397. āsādiya edisaṁ janaṁ aggiṁ pajjalitaṁ va liṅgiya,
gaṇhiya āsivisaṁ viya api nu sotthi siyā khamehi no.

398. muttā ca tato sā bhikkhuṇī agamī buddhavarassa santikaṁ,
passiya varapuññalakkhaṇaṁ cakkhu āsi yathā purāṇakanti.

itthaṁ sudaṁ subhā jīvakambavanikā therī gāthāyo abhāsīti.

jīvakambavanikasubhātherīgāthā.

tiṁsati nipāto niṭṭhito.

[bjt page 86] [\x  86/]
40. cattālīsatinipāto.

40. 1
399. nagaramhi kusumanāme pāṭaliputtamhi puthuviyā1 raṇḍe
sakyakulakulīnāyo dve bhikkhunīyo hi guṇavatiyo.

400. isidāsī [pts page 163] [\q 163/]      tattha ekā
dutiyā bodhittherī2 sīlasampannā ca,
jhānajjhāyanaratā yo
bahussutāyo dhutakilesāyo.

401. tā piṇḍāya caritvā
bhattatithaṁ kariya dhotapattāyo,
rahitamhi sukhanisinnā
imā girā abbhudīresuṁ.

402. pāsādikāsi ayye
isidāsī vayopi te aparihīno,
kiṁ disvāna vyākulikaṁ3
athāsi nekkhammamanuyuttā.

403. evaṁ anuyuñjiyamānā sā
rahite dhammadesanā kusalā,
isidāsī vacanamabravī
suṇa bodhi yathamhi pabbajitā.

404. ujjeniyā puravare
mayhaṁ pitā sīlasaṁvuto seṭṭhi,
tassamhi ekadhītā
piyā manāpā ca dayitā ca.

405. acha me sāketato varakā4
āgavachumuttamakulīkā5
seṭṭhīpahūtaratano
tassa maṁ suṇhamadāsi tāto.

406. sassuyā sasurassa ca
sāyaṁ pātaṁ paṇāmamupagamma,
sirasā karomi pāde
vandāmi yathamhi anusiṭṭhā.

407. yā mayhaṁ sāmikassa
bhaginiyo bhātuno paṭijano,
tamekavarakampi disvā
ubbiggā āsanaṁ dadāmi. 6

1 pathaviyā-machasaṁ, [pts.] puthaviyā-a.
2 bodhinī-[pts.]
3 vālikaṁ-
4 varako-[pts.]
5 kulīno-[pts.]
6 demi-[pts.]

[bjt page 88] [\x  88/]
408. annena ca pānena ca
kajjena ca yaṁ ca tattha sannihataṁ,
chādemi upanayāmi
demi ca yaṁ yassa patirūpaṁ.

409. kālena upaṭṭhahitvā
gharaṁ sampagamāmi ummāre,
dhovanti hatthapāde
pañjalikā sāmikaṁ upemi ca.

410. kocchaṁ pasādamañjaniñca1
ādāsakañca gaṇhitvā
parikamma [pts page 164] [\q 164/]      kārikā viya
sayameva patiṁ vibhūsemi.

411. sayameva odanaṁ sādhayāmi
sayameva bhājanaṁ dhovantī,
mātāva ekaputtakaṁ
tadā2 bhattāraṁ paricarāmi.

412. evaṁ maṁ bhatikaṁ3 anurattaṁ
kārikaṁ nihatamānaṁ
uṭṭhāyikaṁ analasaṁ
sīlavatiṁ dussate bhattā.

413. so mātarañca pitarañca
bhaṇati āpucchāhaṁ gamissāmi,
isidāsiyā na vacchaṁ
ekāgārehaṁ sahavatthuṁ.

414. mā evaṁ putta avaca
isidāsī vaṇḍitā parivyattā,
uṭṭhāyikā analasā
kiṁ tuyhaṁ na rocate putta.

415. na ca me hiṁsati kiñci
na cāhaṁ isidāsiyā saha vacchaṁ
dessāva me alaṁ me
apucchāhaṁ gamissāmi.

416. tassa vacanaṁ suṇītvā
sassu sasuro ca maṁ apucchiṁsu,
kissa tayā aparaddhaṁ
bhaṇa vissatthā yathā bhūtaṁ.

417. napihaṁ aparajjhaṁ4 kiñci
napi hiṁsemi na bhaṇāmi dubbacanaṁ,
kiṁ sakkā kātuyye
yaṁ maṁ viddessate5 bhattā.

1 pasādamañjanañca-sīmu. pasādaṁ añjanā-[pts.]
2 tathā-machasaṁ, [pts.]
3 bhattikataṁ-machasaṁ, [pts.]
4 aparajjhaṁ-sīmu, dhū.
5 videssate-[pts.]

[bjt page 90] [\x  90/]
418. te maṁ pitu gharaṁ pati
nayiṁsu vimanā dukhena adhibhūtā, 1
puttaṁ anurakkhamānā
jitamhase rūpiniṁ lakkhiṁ.

419. atha maṁ adāsi tāto
aḍḍhassa saramhi dutiyakulikassa,
tato upaḍḍhasuṅkena
yena maṁ vindatha seṭṭhi.

420. tassapi gharamhi māsaṁ
avasī atha sopi maṁ paṭicchasi,
dāsīva [pts page 165] [\q 165/]      upaṭṭhahanti
adūlikaṁ sīlasampannaṁ.

421. bhikkhāya ca vicarantaṁ
damakaṁ dantaṁ me pitā bhaṇati,
hohisi me jāmātā
nikkhipa pontiñca2 ghaṭikañca.

422. sopi vasitvā pakkhamatha3
tātaṁ bhaṇati dehi me pontiṁ2
ghaṭikañca mallakañca
punapi bhakkhaṁ carissāmi.

423. atha naṁ bhaṇati tāto
ammā sabbo ca me ñātagaṇavaggo,
kiṁ te na kirati idha
bhaṇa khippaṁ taṁ te karihiti.

424. evaṁ bhaṇito bhaṇati
yadi me attā sakkoti alaṁ mayhaṁ,
isidāsiyā na saha vacchaṁ
ekagharehaṁ saha vatthuṁ.

425. vissajjito gato so
ahampi ekākinī vicintemi,
apucchitūna gacchaṁ
marikāye4 vā pabbajissaṁ vā.

426. atha ayyā jinadattā
āgacchi gocarāya caramānā,
tātakulaṁ vinayadharī
bahussutā sīlasampannā.

427. taṁ disvānamhākaṁ
uṭṭhāyāsanaṁ tassā paññāpayiṁ,
nisinnāya ca pāde
vanditvā bhojanaṁ adāsiṁ.

1 avibhūtā-sīmu. 12, pa, [pts.]
2 poṭhiṁ-machasaṁ.
3 pakkhaṁ atha-machasaṁ. pakkamutha-sīmu, [pts.]
4 marituye-machasaṁ.

[bjt page 92] [\x  92/]
428. annena ca pānena ca
khajjena ca yaṁ ca tattha sannihitaṁ,
santappayitvāvocaṁ
ayye icchāmi pabbajitunti.

429. atha maṁ bhaṇati tāto
idheva puttaka carāhi tvaṁ dhammaṁ
annena ca pānena va
santappaya samaṇe dvijātī ca.

430. athāhaṁ bhaṇāmi tātaṁ
rodantī añjaliṁ paṇāmetvā,
pāpaṁ hi mayā pakataṁ
kammaṁ naṁ nijjarissāmi.

431. atha [pts page 166] [\q 166/]      maṁ bhaṇati tāto
pāpuṇa bodhiṁ ca aggadhammaṁ ca,
nibbānaṁ ca labhassu
yaṁ sacchikari dvipadaseṭṭho.

432. mātāpitū abhivāsayitvā
sabbaṁ ca ñātigaṇavaggaṁ,
sattāhaṁ pabbajitā
tisso vijjā aphassayiṁ.

433. jānāmi attano satta
jātiyo yassāyaṁ phalaṁ vipāko,
taṁ tava ācikkhissaṁ
taṁ ekamanā nisāmehi.

434. nagaramhi erakacche
suvaṇṇakāro ahaṁ pahūkadhano,
yobbanamadena matto
so paradāramasevihaṁ.

435. sohaṁ tato cavitvā
nirayamhi apaccisaṁ ciraṁ,
pakko tato ca uṭṭhahitivā
makkaṭiyā kucchamhi okkamiṁ.

436. sattāhajātakaṁ maṁ
mahākapiyūthapo nillacchesi,
tassetaṁ kammaphalaṁ
yathāpi gantvāna paradāraṁ.

437. sohaṁ tato cavitvā
kālaṁ karitvā sindhavāraññe,
kāṇāya ca khañjāya ca
eḷakiyā kucchamokkamiṁ.

[bjt page 94] [\x  94/]
438. dvādasavassāni ahaṁ
nillacchito dārake parivahitvā,
kimināvaṭṭā akallo
yathāpi gantvāna paradāraṁ.

439. sohaṁ tato cavitvā
govāṇijakassa gāviyā jāto,
vaccho lākhā tambo
nillacchito dvādase māse.

440. voḍhana naṅgalamahaṁ
sakaṭañca dhārayāmi,
andho vaṭṭo akallo
yathāpi gantvāna paradāraṁ.

441. sohaṁ tato cavitvā
vithiyā dāsiyā ghare jāto,
neva mahilā na puriso
yathāpi gantvāna paradāraṁ.

442. tiṁsati [pts page 167] [\q 167/]      vassamhi mato
sākaṭikakulamhi dārikā jātā,
kapaṇamhi appabhoge
dhanikapurisapātabahulamhi.

443. taṁ maṁ tato satthavāho
ussannāya vipulāya vaḍḍhayā,
vikaḍḍhati vilapantiṁ
acchinditvā kulagharassa.

444. atha soḷasame vasse
disvāna maṁ patta yobbanaṁ,
kaññamorundhatassa putto
giridāso nāma nāmena.

445. tassapi aññā bhariyā
sīlavatī guṇavatī yasavatī ca,
anurattaṁ bhattāraṁ
tassāhaṁ viddesanamakāsiṁ.

446. tassetaṁ kammaphalaṁ
yaṁ maṁ apakiritūna gacchantī,
dāsīva upaṭṭhahantiṁ
tassapi anto kato mayāti.

itthaṁ sudaṁ isidāsī therī gāthāyo abhāsīti.

isidāsitherīgāthā.

cattālīsatinipāto samatto.

[bjt page 96] [\x  96/]
mahānipāto.

1 447. mantāvatiyā nagare
rañño koñcassa aggamahesiyā,
dhītā āsi1 sumedhā
pasāditā2 sāsanakarehi.

448. sīlavatī cittakathā
bahussutā buddhasāsane vinītā,
mātāpitaro upagamma
bhaṇati ubhayo nisāmetha.

449. nibbānābhiratāhaṁ
asassataṁ bhavagataṁ yadipi dibbaṁ,
kimaṅga pana tucchā kāmā
appassādā bahuvighātā.

450. kāmā kaṭukā āsī-
visūpamā yesu mucchitā bālā,
te dīgharattaṁ niraye
samappitā haññante dukkhitā.

451. socanti pāpakammā
vinipāte pāpabuddhito,
sadā kāyena vācāya
manasā ca asaṁvutā.

452. bālā te duppaññā
acetanā dukkhasamudayo ruddhā
desente ajānantā
na bujjhate ariyasaccāni.

453. saccāni [pts page 168] [\q 168/]      amma buddhavara-
desitāni te bahutarā ajānantā,
ye abhanandanti bhavagataṁ
pihenti4 devesu upapattiṁ.

454. devesupi upapatti
asassatā bhavagate aniccamhi,
na ca santasanti bālā
punappunaṁ jāyitabbassa.

455. cattāro vinipātā
dve ca gatiyo kathañci labbhanti
na ca vinipātagatānaṁ
pabbajjā atthi nirayesu.

1 siṁ-sīmu. 1, 2, a.
2 pāsādikā-sīmu. 1, a.
3 pāpāvuddhino-sīmu. 1, 2, a.
4 pihanti-[pts.]

[bjt page 98] [\x  98/]
456. anujānātha maṁ ubhayo
pabbajituṁ dasabalassa pāvacane
appossukkā ghaṭissaṁ
jātimaraṇappahānāya.

457. kiṁ bhavagatena1 abhinanditena
kāyakalinā asārena,
bhavataṇhāya nirodhā
anujānātha pabbajissāmi.

458. buddhānaṁ uppādo
vivajjito akkhaṇo khaṇo laddho,
sīlāni brahmacariyaṁ
yāvajīvaṁ na dūseyyaṁ.

459. evaṁ bhanati suredhā
mātāpitaro na tāva āhāraṁ,
āhariyāmi2 gahaṭṭhā
maraṇavasaṁ gatāva hessāmi.

460. mātā dukkhitā rodati
pitā ca assā sabbaso samabhigato, 3
ghaṭenti saññāpetuṁ4
pāsādatale chamāpatitaṁ.

461. uṭṭhehi puttaka kiṁ socitena
dinnāsi vāraṇavatimhi
rājā aṇīkadatto5
abhirūpo tassa tvaṁ dinnā.

462. aggamahesī bhavissasi
aṇīkadattassa rājino bhariyā,
sīlāni brahmacariyaṁ
pabbajjā dukkarā puttaka.

463. rajje āṇā dhanamissariyaṁ
bhogā sukhā daharikāsi, 6
bhuñjāhi kāmabhoge
vāreyyaṁ hotu te putta.

464. atha ne bhaṇati sumedhā
mā īdisikānaṁ bhavagataṁ asāraṁ,
pabbajjā vā hehiti,
maraṇaṁ vā me naceva vāreyyaṁ.

465. kimiva [pts page 169] [\q 169/]      pūtikāyamasuciṁ
savanagandhaṁ bhayānakaṁ kuṇapaṁ
abhisaṁviseyyaṁ bhastaṁ
asakiṁ paggharaṇaṁ7 asucipuṇṇaṁ.

1 bhavagate-sīmu. 1, 2.
2 āhariyā-[pts.]
3 samabhighāto-
4 vāyamanti-pu.
5 aṇikaratta-machasaṁ.
6 daharikāpi-[pts.]
7 paggharitaṁ-machasaṁ.

[bjt page 100] [\x 100/]
466. kimiva tāhaṁ jānantī
vikūlakaṁ maṁsasoṇitupalittaṁ, 1
kimikulālayaṁ sakuṇabhattaṁ
kalebaraṁ kissa dīyatīti.

467. nibbuyhati susānaṁ
aciraṁ kāyo apetaviññāṇo
chuddho2 kaliṅgaraṁ viya
jigucchamānehi ñātīhi.

468. chuddhunaṁ taṁ susāne
parabhattaṁ nahāyanti jigucchantā,
niyakā mātāpitaro
kiṁ pana sādhāraṇā janatā.

469. ajjhositā asāre
kalebare aṭṭhinahārusaṅghāte,
khelassuccārapassava
paripuṇṇe pūtikāyamhi.

470. yo na vinibbhujitvā
abbhantaramassa bāhiraṁ kayirā,
gandhassa asahamānā
sakāpi mātā jiguccheyya.

471. khandhadātuāyatanaṁ
saṅkhataṁ jātimūlakaṁ dukkhaṁ,
yoniso anuvicinantī3
vāreyyaṁ kissa iccheyyaṁ.

472. divase divase tisatti
satāni nava navā pateyyuṁ kāyamhi,
vassasatampi ca ghāto
seyyo dukkhassa cevaṁ4 khayo.

473. ajjhapagacche ghātaṁ
yo viññāyevaṁ5 satthuno vacanaṁ,
dīgho tesaṁ saṁsāro
punappunaṁ haññamānānaṁ.

474. devesu manussesu ca
tracchānayoniyā asurakāye,
petesu [pts page 170] [\q 170/]      ca nirayesu ca
aparimitā dissare6 ghātā.

475. ghātā nirayesu bahū
vinipātagatassa pīḷiyamānassa7
devesupi attāṇaṁ
nibbānasukhā paraṁ natthi.

1 soṇitapalittaṁ-[pts.]
2 chuṭṭho-[pts.]
3 aruciṁ bhaṇantī-[pts.]
4 ceva-[pts.]
5 viññu evaṁ-[pts.]
6 dissante-sīmu. dīyante-[pts.]
7 kilissamānassa-[pts.]

[bjt page 102] [\x 102/]
476. pattā te nibbānaṁ
ye yuttā dasabalassa pāvacane,
appossukkā ghaṭenti
jātimaraṇappahānāya.

477. ajjeva tātabhinikkhamissaṁ
bhogehi kiṁ asārehi,
nibbinnā me kāmā
vantasamā tālāvatthukatā.

478. sācevaṁ bhaṇati pitaraṁ
aṇīkadatto ca yassa sādinnā1
upayāsa vāraṇavate
vāreyyaṁ upaṭṭhite kāle.

479. atha asita nicitamuduke
kede khaggena chindiya sumedhā,
pāsādaṁ ca pidhetvā2
paṭhamajjhānaṁ samāpajji.

480. sā ca tahiṁ samāpannā
aṇīkadatto3 ca āgato nagaraṁ,
pāsādeva sumedhā
aniccasaññā subhāveti.
481. sā ca manasikaroti
aṇīkadatto3 ca āruhi turitaṁ
maṇikanakabhūsitaṅgo
katañjalī yācati sumedhaṁ.

482. ajje āṇādhanamissariyaṁ
bhogā sukhā daharikāsi, 4
bhuñjāhi kāmabhoge
kāmasukhā sudullabhā loke.

483. nissaṭṭhaṁ te rajjaṁ
bhoge bhuñjassu dehi dānāni,
mā dummanā ahosi
mātāpitaro te dukkhitā.

484. taṁ taṁ bhaṇati suredha
kāmehi anatthikā vigatamohā,
mā kāre abhinandi
kāmesvādīkamaṁ passa.

485. cātuddīpo rājā
mandhātā āsi kāmabhogīnamaggo
atitto [pts page 171] [\q 171/]      kālaṁ kato
na cassa paripūritā icchā.

1 yassa dinnā-[pts.]
2 pidahitvā-machasaṁ.
3 aṇīkaratto-[pts.]
4 daharikāpi-[pts.]

[bjt page 104] [\x 104/]
486. sattaratanāni vasseyya
vuṭṭhimā dasadisā samantena
na cattha titti kāmānaṁ
atittāva maranti narā.

487. asisūnūpamā kāmā kāmā sappasirūpamā,
ukkūpamā anudahanti aṭṭhikaṅkala sannibhā.

488. aniccā addhuvā kāmā bahudukkhā mahāvidā,
ayogulova santatto saghamūlā dumapphalā. 1

489. rukkhaphalūpamā kāmā maṁsapesūpamā dukhā,
supinopamā vañcaniyā kāmā yācitakūpamā.

490. sattisūlūpamā kāmā rogo gaṇḍo aghaṁ nighaṁ,
aṅgārakāsusadisā aghamūlaṁ bhayaṁ vadho.

491. evaṁ bahudukhā kāmā akkhātā antarāyikā,
gacchatha na me bhavagate vissāso atthi attano.

492. kiṁ mama paro karissati attano sīsamhi ḍayhamānamhi,
anubandhe jarāmaraṇe tassa ghātāya ghaṭitabbaṁ.

493. dvāraṁ avāpuritavāhaṁ mātāpitaro anīkadattañca
disvāna chamaṁ nisinne rodante idamavocaṁ.

494. dīgho bālānaṁ saṁsāro punappunañca rodataṁ,
anamatagge pitu maraṇe bhātu vadhe attano ca vadhe.

495. assu thaññaṁ rudhiraṁ
saṁsāraṁ anamataggato sarataṁ, 2
sattānaṁ saṁsarataṁ
sarāhi aṭṭhīnañca sannicayaṁ.

496. sara caturodadhi upanīte
assu thañña rudharamhi
sara ekakappamaṭṭhīnaṁ
sañcayaṁ vipulena samaṁ.

497. anamatagge [pts page 172] [\q 172/]      saṁsarato mahiṁ jambudīpamupanītaṁ,
ke ḷaṭṭhimattagulikā mātāmātusveva nappahonti.

1 dukhapphalā-bahūsu, dukkhapphala-[pts.]
2 saratha-sīmu.

[bjt page 106] [\x 106/]
498. sara tiṇakaṭṭhasākhāpalāsaṁ upanītaṁ anamataggato, 1
caturaṅgulikā ghaṭikā pitupitusveva nappahonti.

499. sara2 kāṇakacchapaṁ pubbasamudde aparato ca yugacchiddaṁ
sara tassa ca paṭimukkaṁ manussalābhamhi opammaṁ.

500. sara rūpaṁ pheṇapiṇḍopamassa kāyakaliko asārassa
khandhe passa anicce sarāhi niraye bahuvighāte. 3

501. sara kaṭasīvaḍḍhante punappunaṁ tāsu tāsu jātisu,
sara kumbhīgabhayāni ca sarāhi cattāri saccāni.

502. amatamhi vijjamāne kiṁ tava pañcakaṭukena pītena,
sabbā hi kāmaratiyo kaṭukatarā pañcakaṭukena.

503. amatamhi vijjamāne kiṁ tava kāmehi ye sapariḷāhā4
sabbā hi kāmaratiyo jalitā kuthitā kampitā santapitā.

504. asapattamhi samāne kiṁ tava kāmehi ye bahusapattā,
rājaggicoraudakappiyehi sādhāraṇā kāmā bahūsapattā.

505. mokkhamhi vijjamāne kiṁ tava kāmehi yesu5 vadhabandho,
kāmesu hi asatā kāmā6 vadhabandhanadukkhāni7 anubhonti.

506. ādīpitā [pts page 173] [\q 173/]      tiṇukkā gaṇhantaṁ dahanti neva muñcantaṁ,
ukkopamā hi kāmā dahanti ye te na muñcanti.

507. mā appakassa hetu kāmasukhassa vipulaṁ jahī sukhaṁ,
mā puthulomova balisaṁ gilitvā pacchā vihaññasi.

508. kāmaṁ kāmesu damassu tāva sunakhova saṅkhalābaddho
kāhinti khu taṁ kāmā chātā sunakhaṁ va caṇḍālā.

1 tiṇakaṭṭhasākhāpalāsaṁ upanītaṁ anamataggato sara-machasaṁ.
2 saraṁ-machasaṁ.
3 bahuvighāto-sīmu.
4 piriḷāhā-machasaṁ, [pts.]
5 yesuhi-sīmu, pa.
6 asakāmā-machasaṁ.
7 vadhabandhadukhāni-machasaṁ.

[bjt page 108] [\x 108/]
509. aparimitaṁ ca dukkha bahūni ca cittadomanassāni,
anubhohisi kāmesu yutto paṭinissaja addhuve kāme.

510. ajaramhi vijjamāne kiṁ tava kāmehi yesu
jarāmaraṇavyādhagahitā sabbā sabbattha jātiyo.

511. idamajaramidamamaraṁ idamajarāmarapadamasokaṁ,
asapattamasambādhaṁ akhalitamabhayaṁ nirupatāpaṁ.

512. adhagatamidaṁ bahūhi amatamajjāpi ca labhanīyamidaṁ,
yo yoniso payuñjati na ca sakkā aghaṭamānena.

513. evaṁ bhaṇati sumedha saṅkharagate ratimalabhamānā,
anunennyaṇīkadattaṁ kese ca chamaṁ khipi sumedhā.

514. uṭṭhāya aṇīkadatto pañjaliko yāci tassā pitaraṁ so,
vissajjetha sumedhaṁ pabbajituṁ vimokkhasaccadassā.

515. vissajjitā mātāpitūhi pabbaji sokabhayabhītā,
cha abhiññā sacchikatā aggaphalaṁ sikkhamānāya.

516. acchariyaṁ [pts page 174] [\q 174/]      abbhutaṁ taṁ nibbānaṁ āsi rājataññāya,
pubbenimāsacaritaṁ yathā byākari pacchime kāle.

517. bhagavati koṇāgamane saṅghārāmamhi navanivesamhi
sakhiyo tisso janiyo vihāradānaṁ adāsimhāse. 1

518. dasakkhattūṁ sanakkhattuṁ dasasatakkhattuṁ satāni ca satakkhattuṁ,
devesu upapajjimha ko pana vādo manussesu.

519. devesu mahiddhikā ahumha mānusakamhi ko pana vādo,
sattaratanassa mahesī itthīratanaṁ ahaṁ āsiṁ.

520. so hetu so pabhavo taṁ mūlaṁ sāva sāsane khanti,
taṁ paṭhamaṁ samodhānaṁ taṁ dhammaratāya nibbānaṁ.

1 adāsimha-machasaṁ.

[bjt page 110] [\x 110/]
521. evaṁ karonti ye saddahanti vacanaṁ anomapaññassa
nibbindanti bhavagate nibbinditvā virajjantīti.

itthaṁ sudaṁ sumedhā therī gāthāyo abhāsitthāti.

sumedhātherīgāthā.

mahānipāto niṭṭhito.

gāthāsatāni cattāri asīti puna cuddasa
theriyekuttarasatā sabbā tā āsavakkhayāti.

therīgāthā samattā. 