nidd ii_utf8 [cpd classification 2.5.11]
[pts vol nd 2 ] [\z nidd /] [\f ii /]
[pts page 001] [\q   1/]
[bjt vol nd 2 ] [\z nidd /] [\w ii /]
[bjt page 002] [\x   2/]

suttantapiṭake - khuddakanikāye

cullaniddesapāḷi

namo tassa bhagavato arahato sammāsambuddhassa

pārāyana vaggo

vatthugāthā

[pts page 001] [\q   1/]
1. kosalānaṁ purā rammā - agamā dakkhiṇāpathaṁ
ākiñcaññaṁ patthayāno - brāhmaṇo mantapāragū.

2. so assakassa2 visaye - mūlakassa3 samāsane
vasī godāvarī4 kūle - uñchena ca phalena ca.

3. tasseva5 upanissāya - gāmo ca vipulo ahu
tato jātena āyena - mahāyaññamakappayī.

4. mahāyaññaṁ yajitvāna - puna pāvisi assamaṁ
tasmiṁ5 patipaviṭṭhamhi6 - añño āgañchi7 brāhmaṇo.

5. ugghaṭṭapādo tasito - paṅkadanto rajassiro
so ca naṁ upasaṁkamma - satāni pañca yācati.

6. tamenaṁ bāvarī disvā - āsanena nimantayī
sukhaṁ ca kusalaṁ pucchi - idaṁ vacanamabravī.

7. yaṁ kho mamaṁ deyyadhammaṁ - sabbaṁ vissajjitaṁ8 mayā
anujānāhi me brahme - natthi pañca satāni me.

8. sace me yācamānassa - bhavaṁ nānupadassati
sattame divase tuyhaṁ - muddhā phalatu sattadhā.

1. cūḷaniddeso - syā.
2. ayakassa - sī.
3. maḷakassa - machasaṁ, sī.
4. godhāvarī - ba, syāṁ
5. taṁyeva. machasaṁ, va.
6. paṭī pavīṭṭhamhi - machasaṁ. sī, syā
7. āgacchi - sī.
8. visajjitaṁ - machasaṁ.

[bjt page 4] [\x   4/]

9. abhisaṅkharitvā [pts page 002] [\q   2/]      kuhako - bheravaṁ so akittayī
tassa taṁ vacanaṁ sutvā - bāvarī dukkhito ahu.

10. ussussati1 anāhāro - sokasallasamappito
atho'pi evaṁcittassa - jhāne na ramatī mano.

11. utrastaṁ dukkhitaṁ disvā - devatā attakāminī
bāvariṁ upasaṅkamma - idaṁ vacanamabravī.

12. na so muddhaṁ pajānāti - kuhako so dhanatthiko
muddhani muddhapāte vā - ñāṇaṁ tassa na vijjati.

13. bhoti carahi jānāti - taṁ me akkhāhi pucchitā2
muddhaṁ muddhādhipātaṁ ca - taṁ suṇoma vaco tava.

14. ahampetaṁ3 na jānāmi - ñāṇaṁ mettha4 na vijjati
muddhaṁ muddhādhipāto5 ca - jānānaṁ hetadassanaṁ.

15. atha ko carahi jānāti - asmiṁ puthavi6 maṇḍale
muddhaṁ muddhādhipātaṁ ca - taṁ me7 akkhāhi devate,

16. purā kapilavatthumhā - nikkhanto lokanāyako
apacco okkākarājassa - sakyaputto pabhaṅkaro.

17. so hi brāhmaṇa, sambuddho - sabbadhammāna pāragu
sabbābhiññābalappatto - sabbadhammesu cakkhumā
sabbakammakkhayaṁ8 patto - vimutto upadhisaṅkhaye9.

18. buddho so bhagavā loke - dhammaṁ deseti cakkhumā
taṁ tvaṁ gantvāna pucchassū - so te taṁ vyākarissati10.

19. sambuddhoti [pts page 003] [\q   3/]      vaco sutvā - udaggo bāvarī ahu
sokassa tanuko āsi - pītiñca vipulaṁ labhi.

1. ussūyati - sī.
2. pucchito - su, [p t s]
3. ahametaṁ - va.
4. √āṇamettha - va.
5. muddhā vipāto - va.
6. puthuvi - sī
7. taṁ ve - nā, su.
8. sabba dhammakkhayaṁ - su, [p t s]
9. upadhikkhaye - machasaṁ.
10. byākarissati - va, [p t s]

[bjt page 6] [\x   6/]

20. so bāvarī attamano udaggo
taṁ devataṁ pucchati vedajāto
katamamhi1 gāme nigamamhi vā puna2
katamamhi vā janapade lokanātho
yattha gantvā namassemu3 - sambuddhaṁ dipaduttamaṁ.

21. sāvatthiyaṁ kosalamandire jino
pahūtapañño varabhūrimedhaso
so sakyaputto vidhuro anāsavo
muddhādhipātassa vidū narāsabho.

22. tato āmantayī sisse - brāhmaṇo mantapārage
etha māṇavā akkhissaṁ - suṇotha vacanaṁ mama.

23. yasseso dullabho loke - pātubhāvo abhiṇhaso
svajja4 lokamhi uppanno - sambuddho iti vissuto
khippaṁ gantvāna sāvatthiṁ - passavho dipaduttamaṁ.

24. kathaṁ carahi jānemu - disvā buddhoti brāhmaṇa
ajānataṁ no pabrūhi - yathā jānemu taṁ mayaṁ.

25. āgatāni hi mantesu - mahāpurisalakkhaṇā
dvattiṁsa ca5 vyākhyātā - samattā anupubbaso.

26. yassete honti gattesu - mahāpurisalakkhaṇā
dveyeva6 tassa gatiyo - tatiyā hi na vijjati.

27. sace [pts page 004] [\q   4/]      agāraṁ āvasati7 - vijeyya paṭhaviṁ imaṁ
adaṇḍena asatthena - dhammenamanusāsati8.

28. sace ca so pabbajati - agārā anagāriyaṁ
vivaṭṭacchaddo9 sambuddho - arahā bhavati anuttaro.

1. katamhi - su.
2. pana - machasaṁ.
3. gantvā passemu - ca - va.
4. svājja - su, machasaṁ.
5. dvattiṁsāni ca - va, machasaṁ.
6. duve ca - su.
7. ajjhāvasati - u.
8. dhammena anusāsati - su, [pts]
9. vīvaṭajado - machasaṁ. [pts]

[bjt page 8] [\x   8/]

29. jātiṁ gottaṁ1 ca lakkhaṇaṁ - mante sisse punāparaṁ2
muddhaṁ muddhādhipātaṁ3 ca - manasāyeva pucchatha.

30. anāvaraṇadassāvī - yadi buddho bhavissati
manasā pucchite pañhe - vācāya vissajessati4.

31. bāvarissa vaco sutvā - sissā soḷasa brāhmaṇā
ajito tissametteyyo - puṇṇako atha mettagu.

32. dhotako upasīvo ca - nando ca atha hemako
todeyyakappā5 dubhayo - jatukaṇṇī ca paṇḍito.

33. bhadrāvudho udayo ca - posālo cāpi brāhmaṇo
mogharājā ca medhāvī - piṁgiyo ca mahāisi.

34. paccekagaṇino sabbe - sabbalokassa vissutā
jhāyī jhānaratā dhīrā - pubbavāsanavāsitā.

35. bāvariṁ abhivanditvā - katvā ca naṁ padakkhiṇaṁ
jaṭājinadhārā sabbe - pakkāmuṁ uttarāmukhā.

36. mūlakassa6 patiṭṭhānaṁ - purimaṁ māhissatiṁ tathā7
ujjeniṁ cāpi gonaddhaṁ - vedisaṁ vanasavhayaṁ8.

37. kosambiṁ cāpi sāketaṁ - sāvatthiṁ ca puruttamaṁ
setavyaṁ9 kapilavatthuṁ - kusināraṁ ca mandiraṁ.

38. pāvaṁ [pts page 005] [\q   5/]      ca bhoganagaraṁ - vesāliṁ māgadhaṁ puraṁ
pāsāṇakaṁ cetiyaṁ ca - ramaṇīyaṁ manoramaṁ.

39. tasitovudakaṁ sītaṁ - mahālābhaṁ va vāṇijo
chāyaṁ ghammābhitattova - tusitā10 pabbatamārahuṁ.

1. jātigottaṁ - va, machasaṁ.
2. punāpare - su, [pts.]
3. muddhā vipātaṁ - va.
4. visajjissati - machasaṁ.
5. kappo - va, su.
6. malakassa - va, machasaṁ, alakassa - katthaci
7. puramāhissatiṁ tadā - machasaṁ
8. vanasāvatthiṁ - pu.
9. setabyaṁ - [pts.]
10. turitā - machasaṁ, pa.

[bjt page 10] [\x  10/]

40. bhagavā ca tasmiṁ1 samaye - bhikkhusaṅghapurakkhato
bhikkhunaṁ dhammaṁ deseti - sīhova nadatī vane.

41. ajito addasa sambuddhaṁ - sataraṁsiṁ'va bhānumaṁ2
vandaṁ yathā paṇṇarase - paripūrimupāgataṁ3

42. athassa gatte disvāna - paripūraṁ va byañjanaṁ
ekamantaṁ ṭhito haṭṭho - manopañhe apucchatha.

43. ādissa jammanaṁ brūhi - gottaṁ brūhi salakkhaṇaṁ
mantesu pāramiṁ brūhi - kati vāceti brāhmaṇo.

44. vīsaṁ vassasataṁ āyu - so ca gottena bāvarī
tīṇassa4 lakkhaṇā gatte - tiṇṇaṁ vedāna pāragū.

45. lakkhaṇe itihāse ca - sanighaṇḍu sakeṭubhe
pañca satāni vāceti - sadhamme pāramiṁ gato.

46. lakkhaṇānaṁ pavicayaṁ - bāvarissa naruttama
taṇhacchida pakāsehi - mā no kaṅkhāyitaṁ ahu.

47. mukhaṁ jivhāya chādeti - uṇṇassa bhamukantare
kosohitaṁ vatthaguyhaṁ - evaṁ jānāhi māṇava.

48. pucchamhi [pts page 006] [\q   6/]      kañci asuṇanto - sutvā pañhe vyākate
vicinteti jano sabbo - vedajāto katañjalī.

49. ko nu devo vā brāhmā vā - indo vāpi sujampati
manasā pucchite pañhe - kametaṁ paṭibhāsati.

50. muddhaṁ muddhādhipātaṁ ca - bāvarī paripucchati
taṁ vyākarohi bhagavā - kaṅkhaṁ vinaya no ise,

1. tamhi - su. [pts.]
2. vītaraṁsiṁva hāṇumaṁ - machasaṁ
vītaraṁsiva - [pts.]
3. paripuraṁ upāgataṁ - va, machasaṁ
paripuriṁ upāgataṁ - [pts.]
4. tīnassa - su. [pts.]

[bjt page 12] [\x  12/]

51. avijjā muddhāti jānāhi - vijjā muddhādhipātinī
saddhāsatisamādhīhichandaviriyena saṁyutā,

52. tato vedena mahatā - santhambhitvāna1 māṇavo
ekaṁsaṁ ajinaṁ katvā - pādesu sirasā patī.

53. bāvarī brāhmaṇo bhoto - saha sissehi mārisa
udaggacitto sumano - pāde vandati cakkhuma, 2

54. sukhito bāvarī hotu - saha sissehi brāhmaṇo
tvaṁ cāpi sukhito hohi - ciraṁ jīvāhi māṇava,

55. bāvarissa3 va tumhaṁ4 vā - sabbesaṁ sabbasaṁsayaṁ
katāvakāsā pucchavho - yaṁ kiñci manasicchatha.

56. sambuddhena katokāso - nisīditvāna pañjalī
ajito paṭhamaṁ pañhaṁ - tattha pucchi tathāgataṁ.

vatthugāthā niṭṭhitā

1. satathamebhatvāna - machasaṁ.
2. cakkhumā - su.
3. bravarissava - si, va, a.
bāvāriyassa - su. vi.
4. tuyhaṁ - si, su. , vi.

[bjt page 14] [\x  14/]

1. ajitamāṇava pucchā.

1-1 kenassu nivuto loko (iccāyasmā ajito)
kenassu nappakāsati
kissābhilepanaṁ brūhi
kiṁ su tassa mahabbhayaṁ.

1-2 avijjāya [pts page 007] [\q   7/]      nivuto loko (ajitāti bhagavā)
vevicchā5 pamādā nappakāsati
jappābhilepanaṁ brūmi
dukkhamassa mahabbhayaṁ.

1-3 savanti sabbadhi sotā (iccāyasmā ajito)
sotānaṁ kiṁ nivāraṇaṁ
sotānaṁ saṁvaraṁ brūhi
kena sotā pithiyare1.

1-4 yāni sotāni lokasmiṁ (ajitāni bhagavā)
sati tesaṁ nivāraṇaṁ
sotānaṁ [pts page 008] [\q   8/]      saṁvaraṁ brūmi
paññāyete pithiyare.

1-5 paññā ceva satī cāpi2 (iccāyasmā ajito)
nāmarūpaṁ ca mārisa
etaṁ me puṭṭho pabrūhi
katthetaṁ uparujjhati.

1-6 yametaṁ pañhaṁ apucchi
ajita taṁ vadāmi te
yattha nāmaṁ ca rūpaṁ ca
asesaṁ uparujjhati
viññāṇassa nirodhena
etthetaṁ uparujjhati.

1-7 ye [pts page 008] [\q   8/]      ca saṅkhātadhammā3 se
ye ca sekhā puthū idha
tesaṁ me nipako iriyaṁ
puṭṭho pabrūhi mārisa.

1-8 kāmesu nābhigijjheyya
manasā nāvilo siyā
kusalo sabba dhammānaṁ4
sato bhikkhu paribbaje.

ajitamāṇava pucchā - niṭṭhitā

1. vivicchā - ma. cha. saṁ.
2. piḍīyare - machasaṁ.
3. satīceva - su.
4. sabbata dhammā - va
5. sabbadhammesu - sa

[bjt page 16] [\x  16/]

2. tissametteyyamāṇava pucchā

2-1 ko'dha1 santusito loke (iccāyasmā tissa metteyyo)
kassa no santi (iñjitā)
ko ubhantamabhiññāya
majjhe mantā na lippati2
kaṁ [pts page 010] [\q  10/]      brūsi mahāpuriso'ti
ko'dha sibbanimaccagā3?

2-2 kāmesu brahmacariyavā (metteyyā'ti bhagavā)
vītataṇho sadā sato
saṅkhāya nibbuto bhikkhu
tassa no santi iñjitā.

2-3 so ubhantamabhiññāya
majjhe mantā na lippati
taṁ brūmi mahā puriso'ti
so4'dha sibbanimaccagā.

tissametteyyamāṇavapucchā niṭṭhitā.

3. puṇṇakamāṇava pucchā

3-1 anejaṁ [pts page 011] [\q  11/]      mūladassāviṁ ( iccāyasmā puṇṇako)
atthi pañhena5 āgamaṁ
kiṁnissitā isayo manujā
khattiyā brāhmaṇā6 devatānaṁ
yaññamakappayiṁsu puthu7 idha loke
pucchāmi taṁ bhagavā brūhi metaṁ.

1. ko idha santussito - va
2. nalimpati - va
3. majjhagā - va
4. sodha - su
5. pañhenāgamaṁ - su
6. brāhmaṇa (dadaca) su
7. puthūdha - [pts]

[bjt page 18] [\x  18/]

3-2 ye keci 'me isayo manujā (puṇṇakā'ti bhagavā)
khattiyā brāhmaṇā devatānaṁ
yaññamakappayiṁsu puthu idha loke
āsiṁsamānā1 [pts page 012] [\q  12/]      puṇṇaka itthabhāvaṁ
jaraṁsitā yaññamakappayiṁsu.

3-3 ye keci 'me isayo manujā (iccāyasmā puṇṇako)
khattiyā brāhmaṇā devatānaṁ
yaññamakappayiṁsu puthu idha loke
kaccissu te bhagavā yaññapathe appamattā
atāru jātiṁ ca jaraṁ ca mārisa
pucchāmi taṁ bhagavā brūhi metaṁ.

3-4 āsiṁsanti2 thomayanti abhijappanti juhanti (puṇṇakāti bhagavā)
kāmābhijappanti3 paṭicca lābhaṁ
te yājayogā bhavarāgarattā
nāta4riṁsu jātijaranti brūmi.

3-5 te [pts page 013] [\q  13/]      ce nātariṁsu yājayogā (iccāyasmā puṇṇako)
yaññehi jātiñca jarañca mārisa
atha ko carahi devamanussaloke
atāri jātiṁ ca jaraṁ ca mārisa
pucchāmi taṁ bhagavā brūhi metaṁ.

3-6 saṅkhāya lokasmiṁ parovarāni5 (puṇṇakāti bhagavā)
yassiñjitaṁ natthi kuhiñci loke
santo vidhūmo anīgho nirāso
atāri so jātijaranti brūmi'ti.

puṇṇakamāṇava pucchā - niṭṭhitā

1. āsīsamānā - va
2. āsisanti - va
3. kāmehi jappanti - aṭuvā
4. nātāriṁsu - machasaṁ.
5. paroparāni - va - [p t s.]

[bjt page 20] [\x  20/]

4. mettagūmāṇava pucchā

4-1 pucchāmi [pts page 014] [\q  14/]      taṁ bhagavā brūhi metaṁ (iccāyasmā mettagū)
maññāmi taṁ vedaguṁ bhāvitattaṁ
kutonu dukkhā1 samudāgatā ime
ye keci lokasmiṁ anekarūpā.

4-2 dukkhassa ve maṁ2 pabhavaṁ apucchasi (mettagū'ti bhagavā)
taṁ te pavakkhāmi yathā pajānaṁ
upadhinidānā pabhavanti dukkhā
ye keci lokasmiṁ anekarūpā.

4-3 yo [pts page 015] [\q  15/]      ve3 avidvā upadhiṁ karoti
punappunaṁ dukkhamupeti mando
tasmā pajānaṁ4 upadhiṁ na kayirā
dukkhassa jātippabhavānupassī.

4-4 yantaṁ apucchimha akittayī5 no (iccāyasmā mettagū)
aññaṁ taṁ6 pucchāma7 tadiṅgha brūhi
kathannu dhīrā vitaranti oghaṁ
jāti jaraṁ sokapariddavaṁ ca8
taṁ me munī sādhu viyākarohi
tathā hi te vidito esa dhammo.

4-5 kittayissāmi [pts page 016] [\q  16/]      te dhammaṁ (mettagūti bhagavā)
diṭṭhe9 dhamme anītihaṁ
yaṁ viditvā sato caraṁ
tare loke visattikaṁ.

4-6 taṁ cāhaṁ abhinandāmi
mahesi dhammamuttamaṁ
yaṁ viditvā sato caraṁ
tare loke visattikaṁ.

1. dukkhāya sadāgatā - su
2. cemaṁ - va - vī
3. yoce - va - vī
4. tasmābhijānaṁ - su
5. akittiyī no - va - vi
6. aññetvaṁ - vi
7. pucchāmi - u - su
8. paridevaṁca - va - vī
pariddaṁca - su
9. diṭṭheva dhammeva - va - su - vi

[bjt page 22] [\x  22/]

4-7 yaṁ [pts page 017] [\q  17/]      kiñci sampajānāsi1 (mettagū'ti bhagavā)
uddhaṁ adho tiriyaṁ cāpi majjhe
etesu nandiṁ2 ca nivesanaṁ ca
panujja viññāṇaṁ bhave na tiṭṭhe.

4-8 evaṁvihārī sato appamatto
bhikkhu caraṁ hitvā mamāyitāni
jātiṁ jaraṁ sokapariddavañca3
idheva vidvā pajaheyya dukkhaṁ.

4-9 etābhinandāmī [pts page 018] [\q  18/]      vaco mahesino (iccāyasmā mettagū)
sukittitaṁ gotama nūpadhīkaṁ
addhā hi bhagavā pahāsi dukkhaṁ
tathā hi te vidito esa dhammo.

4-10 te cāpi nūna pajaheyyu dukkhaṁ
ye tvaṁ munī aṭṭhitaṁ ovadeyya
taṁ taṁ namassāmi samecca nāga
appeva maṁ (bhagavā) aṭṭhitaṁ ovadeyya.

4-11 yaṁ brāhmaṇaṁ vedaguṁ4 ābhijaññā (mettagū'ti bhagavā)
akiñcanaṁ kāmabhave asattaṁ
addhā hi so oghamimaṁ (atāri)
tiṇṇo ca pāraṁ akhilo akaṅkho.

4-12 vidvā [pts page 019] [\q  19/]      ca yo5 vedagū naro idha
bhavābhave saṅgamimaṁ visajja
so vītataṇho anīgho nirāso
atāri so jātijaranti brūmī ti.

mettagūmāṇava pucchā - niṭṭhitā

1. saṁjānisi - va - vi
2. nandi ca - va - vi
3. paridevaṁca - va - vi
4. vedagumabhijaññā - su
5. vidvāca so - [pts.]

[bjt page 24] [\x  24/]

5. dhotakamāṇava pucchā

5-1 pucchāmi taṁ bhagavā brūhi metaṁ (iccāyasmā dhotako)
vācā'bhikaṅkhāmi mahesi tuyhaṁ
tava sutvāna nigghosaṁ1
sikkhe nibbānamattano.

5-2 tena [pts page 020] [\q  20/]      hātappaṁ karohi (dhotakā'ti bhagavā)
idheva nipako sato
ito sutvāna nigghosaṁ
sikkhe nibbānamattano.

5-3 passāmahaṁ deva manussaloke (iccāyasmā dhotako)
akiñcanaṁ brāhmaṇamiriyamānaṁ
taṁ taṁ namassāmi samantacakkhu
pamuñca maṁ sakka2 kathaṁkathāhi.

5-4 nāhaṁ [pts page 021] [\q  21/]      sahissāmi3 pamocanāya (dhotakā'ti bhagavā)
kathaṁkathiṁ dhotaka kañci loke
dhammaṁ ca seṭṭhaṁ ājānamāno
evaṁ tuvaṁ oghamimaṁ taresi.

5-5 anusāsa brahme karuṇāyamāno (iccāyasmā dhotako)
vivekadhammaṁ yamahaṁ vijaññaṁ
yathāhaṁ4 ākāso'va avyāpajjamāno5
idheva santo asito careyyaṁ.

5-6 kittayissāmi te santiṁ6 (dhotakā'ti bhagavā)
diṭṭhe dhamme anītihaṁ
yaṁ viditvā sato caraṁ
tare loke visattikaṁ.

1. nighosaṁ - vi - va
2. maṁ magga - vi - va
3. sa gamissāmi - si - mu
4. yathāhamākāso - su
5. abyāpajjhamāno - vi - va - [pts.]
6. te santi - vi - va

[bjt page 26] [\x  26/]

5-7 taṁ1 [pts page 022] [\q  22/]      cāhaṁ abhinandāmi (iccāyasmā dhotako)
mahesi santi muttamaṁ
yaṁ viditvā sato caraṁ
tare loke visattikaṁ.

5-8 yaṁ kiñci sampajānāsi (dhotakā'ti bhagavā)
uddhaṁ adho tiriyaṁ cāpi majjhe
etaṁ viditvā saṅgo'ti loke
bhavābhavāya mākāsi taṇhanti.

dhotakamāṇava pucchā - niṭṭhitā.

6. upasīvamāṇava pucchā

6-1 eko ahaṁ sakka, mahantamoghaṁ (iccāyasmā upasīvo)
anissito no visahāmi tarituṁ2
ārammaṇaṁ brūhi samantacakkhu
yaṁ nissito oghamimaṁ tareyyaṁ.

6-2 ākiñcaññaṁ [pts page 023] [\q  23/]      pekkhamāno satīmā (upasīvā'ti bhagavā)
natthīti nissāya tarassu oghaṁ
kāme pahāya virato kathāhi
taṇhakkhayaṁ nattamahābhipassa3.

6-3 sabbesu kāmesu yo vītarāgo (iccāyasmā upasīvo)
ākiñcaññaṁ nissito hitva aññaṁ4
saññā vimokkhe parame'dhimutto
tiṭṭhe nu so tattha anānuyāyi5

[bjt page 26] [\x  26/]

6-4 sabbesu [pts page 024] [\q  24/]      kāmesu yo vītarāgo (upasīvāti bhagavā)
ākiñcaññaṁ nissito hitvamaññaṁ
saññāvimokkhe parame'dhimutto
tiṭṭheyya so tattha anānuyāyī.

1. taṁvāhamabhinandāmi -sū
2. tārituṁ ja-saṁ,
3. ratatimahābhipassa-va-vi
4. hitvā maññaṁ-ma-cha-saṁ
5. anānuvāyī-va-vi
adhimutto-[pts]

[bjt page 28] [\x  28/]

6-5 tiṭṭhe ce so tattha anānuyāyī (iccāyasmā upasīvo)
yugampi vassānaṁ samantacakkhu
tattheva so sītī siyā1 vimutto
cavetha2 viññāṇaṁ tathāvidhassa.

6-6 acci yathā vātavegena khittā (upasīvā'ti bhagavā)
atthaṁ paleti na upeti saṅkhaṁ
evaṁ munī nāmakāyā vimutto
atthaṁ paleti na upeti3 saṅkhaṁ.

6-7 atthaṁ [pts page 025] [\q  25/]      gato so udvā4 so natthi (iccāyasmā upasīvo)
udāhu ve sassatiyā arogo
taṁ me munī sādhu viyākarohi
tathā hi te vidito esa dhammo.

6-8 atthaṁ gatassa na pamāṇamatthi (upasīvāti bhagavā)
yena naṁ vajju taṁ tassa natthi
sabbesu dhammesu samūhatesu
samūhatā vādapathāpi sabbe'ti.

upasīvamāṇava pucchā niṭṭhitā.

7. nandamāṇava pucchā

7-1 santi [pts page 026] [\q  26/]      loke munayo (iccāyasmā nando)
janā vadanti tayidaṁ kathaṁsu
√āṇūpapannaṁ no muniṁ vadanti
udāhu ve jīvitenūpapannaṁ.

7-2 na diṭṭhiyā na sutiyā na ñāṇena (nandā'ti bhagavā)
munīdha nanda kusalā vadanti
viseni katvā anīghā nirāsā
caranti ye te munayo'ti brūmi.

1. so tiyā vimutto-va-vi
2. bhāvetha-u-va-vi
3. nopeti-su
4. udātiso natthi-va-vi

[bjt page 30] [\x  30/]

7-3 ye [pts page 027] [\q  27/]      keci'me samaṇabrāhmaṇā se (iccāyasmā nando)
diṭṭhe1 sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
kacci su te bhagavā tattha yathā carantā
atāru jātiṁ ca jaraṁ ca mārisa
pucchāmi taṁ bhagavā brūhi metaṁ.

7-4 ye keci'me samaṇabrāhmaṇā se (iccāyasmā nando)
diṭṭhe sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
kiñcāpi te tattha yathā caranti
nātariṁsu jātijaranti brūmi.

7-5 ye [pts page 028] [\q  28/]      keci'me samaṇabrāhmaṇā se (iccāyasmā nando)
diṭṭhe2 sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ.

7-6 te3 ce munī brūhi anoghatiṇṇe4
atha ko carahi devamanussaloke
atāri jātiñca jarañca mārisa
pucchāmi taṁ bhagavā brūhi metaṁ.

7-7 nāhaṁ5 sabbe samaṇabrāhmaṇā se (nandāti bhagavā)
jāti jarāya nivutā'ti brūmi
ye sūdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā se
te6 ve narā oghatiṇṇā'ti brūmi.

1. diṭṭhena-su
diṭṭhasutena-va-vi-[pts.]
diṭṭhassutena-machasaṁ
2. kaccissu-vi-va [pts.]
3. sace-u-su
4. anoghatiṇṇo-u-va-vi
5. nāvāhaṁ-va-vi
6. ye te narā-u

[bjt page 32] [\x  32/]

7-8 etābhinandāmi [pts page 029] [\q  29/]      vaco mahesino (iccāyasmā nando)
sukittitaṁ gotama nūpadhīkaṁ
ye sūdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā se
ahampi te oghatiṇṇā'ti brūmīti.

nandamāṇava pucchā - niṭṭhitā.

8. hemakamāṇava pucchā

8-1 ye me pubbe vyākaṁsu (iccāyasmā hemako)
huraṁ1 gotamasāsanā
iccāsi2 iti bhavissati
sabbaṁ taṁ itihītihaṁ
sabbaṁ taṁ takkavaḍḍhanaṁ
nāhaṁ tattha abhiramiṁ.

8-2 tvaṁ [pts page 030] [\q  30/]      ca me dhammamakkhāhi
taṇhā nigghātanaṁ muni
yaṁ viditvā sato caraṁ
tare loke visattikaṁ.

8-3 idha diṭṭhasutamuta3-
viññātesu piyarūpesu hemaka
chandarāga4 vinodanaṁ
nibbānapadamaccutaṁ.

8-4 etadaññāya ye5 satā
diṭṭhadhammābhinibbutā
upasantā ca te sadā
tiṇṇā loke visattikanti.

hemakamāṇava pucchā - niṭṭhitā.

1. hudaṁ-va-vi
2. icchāmi iti-va-vi
3. sutamutaṁ-su-va-vi
4. chandāhaṭavinodanaṁ-va-vi
5. etamaññāya mesata-va-vi

[bjt page 34] [\x  34/]

9. todeyyamāṇava pucchā

9-1 yasmiṁ [pts page 031] [\q  31/]      kāmā na vasanti (iccāyasmā todeyyo)
taṇhā yassa na vijjati
kathaṁkathā ca yo tiṇṇo
vimokkho tassa kīdiso.

9-2 yasmiṁ kāmā na vasanti (todeyyāti bhagavā)
taṇhā yassa na vijjati
kathaṁkathā ca yo tiṇṇo
vimokkho tassa nāparo.

9-3 nirāsaso1 so uda āsasāno (iccāyasmā todeyyo)
paññāṇavā2 so uda paññakappī
muniṁ ahaṁ sakka yathā vijaññaṁ
taṁ me viyācikkha samantacakkhu.

9-4 nirāsāso [pts page 032] [\q  32/]      so na so āsasāno
(paññāṇavā) so na ca paññakappī
evampi todeyya muniṁ vijāna
akiñcanaṁ kāmabhave asattanti.

todeyyamāṇava pucchā - niṭṭhitā.

10. kappamāṇava pucchā

10-1 majjhe sarasmiṁ3 tiṭṭhataṁ4 (iccāyasmā kappo)
oghe jāte mahabbhaye
jarāmaccuparetānaṁ
dīpaṁ5 pabrūhi mārisa
tvaṁ ca me dīpamakkhāhi
yathayidaṁ nāparaṁ siyā.

1. nirāsaṁso -[pts.]
2. paññānaṁ vā so -machasaṁ
3. parasmiṁ -vī-va
4. tiṭṭhanti -va-vi
5. disaṁ -va-vi

[bjt page 36] [\x  36/]

10-2 majjhe [pts page 033] [\q  33/]      sarasmiṁ tiṭṭhitaṁ (kappāti bhagavā)
oghe jāte mahabbhaye
jarāmaccuparetānaṁ
dīpaṁ pabrūmi kappa te.

10-3 akiñcanaṁ1 anādānaṁ
etaṁ dīpaṁ anāparaṁ
nibbānaṁ iti naṁ brūmi
jarāmaccuparikkhayaṁ.

10-4 etadaññāya ye satā
diṭṭhadhammābhinibbutā
na te māravasānugā
na te mārassa paddhagūti.

kappamāṇava pucchā - niṭṭhitā

11. jatukaṇṇīmāṇava pucchā

11-1 sutvāna'haṁ (vīra) akāmakāmiṁ (iccāyasmā jātukaṇṇī)
oghātigaṁ puṭṭhumakāmamāgamaṁ
santipadaṁ brūhi sahajanetta
yathātacchaṁ bhagavā brūhi metaṁ,

11-2 bhagavā [pts page 034] [\q  34/]      hi kāme abhibhūyaṁ irīyati
ādiccova paṭhaviṁ tejī tejasā
parittapaññassa me bhūripañña
ācikkha dhammaṁ yamahaṁ vijaññaṁ
jātijarāya idha vippahānaṁ.

11-3 kāmesu [pts page 035] [\q  35/]      vinaya gedhaṁ (jatukaṇṇīti bhagavā)
nekkhammaṁ daṭṭhu khemato
uggahitaṁ niratthaṁ vā
mā te vijjittha kiñcanaṁ.

1. ākiñcanaṁ-u-va-vī

[bjt page 38] [\x  38/]

11-4 yaṁ pubbe taṁ visosehi1
pacchā te māhu kiñcanaṁ
majjhe2 ce no gahessasi
upasanto carissasi.

11-5 sabbaso nāma rūpasmiṁ
vītagedhassa2 brāhmaṇa
āsavā'ssa4 na vijjanti
yehi maccuvasaṁ vajeti.

jatukaṇṇīmāṇava pucchā - niṭṭhitā.

12. bhadrāvudhamāṇava pucchā

12-1 okaṁ5 [pts page 036] [\q  36/]      jahaṁ taṇhacchidaṁ anejaṁ (iccāyasmā bhadrāvudho)
nandiṁ jahaṁ oghatiṇṇaṁ vimuttaṁ
kappaṁ jahaṁ abhiyāce sumedhaṁ
sutvā nāgassa apanamissanti6 ito.

12-2 nānā janā janapadehi saṅgatā7
tava vīra8 vākyaṁ abhikaṅkhamānā9
tesaṁ tuvaṁ sādhu viyākarohi
tathā hi te vidito esa dhammo.

12-3 ādānataṇhaṁ [pts page 037] [\q  37/]      vinayetha sabbaṁ (bhadrāvudhāti bhagavā
uddhaṁ adho tiriyaṁ cāpi majjhe
yaṁ yaṁ hi lokasmiṁ upādiyanti
teneva māro anveti jantuṁ.

12-4 tasmā [pts page 038] [\q  38/]      pajānaṁ na upādiyetha
bhikkhu sato kiñcanaṁ sabbaloke
ādānasatte iti pekkhamāno
pajaṁ imaṁ maccudheyye visattanti.

bhadrāvudhamāṇava pucchā - niṭṭhitā.

1. vīsoseti-su
vīsodheti-vī-ka
vinodeti-va
2. macche-va-ka-vi
3. vītarovassa-va-ka-vi
4. āsavāya-va-ka-vī
5. ogha-va-vī-ka
6. aghanavissanti-va-vī-ka
7. saṁkatā-va-vī-ka
8. dhīra-va-vī-ka
9. abhisaṁkhamāno-va-vī-ka

[bjt page 40] [\x  40/]

13. udayamāṇava pucchā

13-1 jhāyiṁ virajamāsīnaṁ1 (iccāyasmā udayo)
katakiccaṁ anāsavaṁ
pāraguṁ sabbadhammānaṁ
atthi pañhena āgamaṁ
aññāvimokkhaṁ pabrūhi
avijjāya pabhedanaṁ.

13-2 pahānaṁ [pts page 039] [\q  39/]      kāma2cchandānaṁ (udayāti bhagavā)
domanassāna vūbhayaṁ
thīnassa ca panūdanaṁ
kukkuccānaṁ nivāraṇaṁ

13-3 upekkhā sati saṁsuddhaṁ
dhammatakkapurejavaṁ
aññāvimokkhaṁ pabrūmi
avijjāya pabhedanaṁ.

13-4 kiṁ su saṁyojano loko (iccāyasmā udayo)
kiṁ su tassa vicāraṇaṁ
kissassa3 vippahānena
nibbānamiti vuccati.

13-5 nandisaṁyojano [pts page 040] [\q  40/]      loko (udayāti bhagavā)
vitakkassa vicāraṇā
taṇhāya vippahānena
nibbānaṁ iti vuccati.

13-6 kathaṁ satassa carato (iccāyasmā udayo)
viññāṇaṁ uparujjhati
bhagavantaṁ puṭṭhumāgamma
taṁ suṇoma vaco tava.

13-7 ajjhattaṁ ca bahiddhā ca
vedanaṁ nābhinandato
evaṁ satassa carato
viññāṇaṁ uparujjhatīti.

udayamāṇavapucchā - niṭṭhitā

1. jhāyī vīrajaṁ āsinaṁ-[pts]
2. kāmachandānaṁ-su
3. kiṁ yassa vippahānena-ma-va vī-ka

[bjt page 42] [\x  42/]

14. posālamāṇava pucchā

14-1 yo atītaṁ ādisati (iccāyasmā posālo)
anejo chinnasaṁsayo
pāraguṁ sabbadhammānaṁ
atthi pañhena āgamaṁ.

14-2 vibhūtarūpasaññissa
[pts page 041] [\q  41/]      sabbakāyappahāyino
ajjhattaṁ ca bahiddhā ca
natthi kiñcīti passato
√āṇaṁ sakkānupucchāmi1
kathaṁ neyyo tathāvidho.

14-3 viññāṇaṭṭhitiyo sabbā (posālāti bhagavā)
abhijānaṁ tathāgato
tiṭṭhantamenaṁ jānāti
dhimuttaṁ tapparāyaṇaṁ.

14-4 ākiñcaññāsambhavaṁ ñatvā2
nandi saṁyojanaṁ iti
evametaṁ3 abhiññāya
tato tattha vipassati
etaṁ ñāṇaṁ tathā tassa
brāhmaṇassa vusīmato'ti.

posālamāṇava pucchā - niṭṭhitā.

mogharājamāṇava pucchā

15-1 dvāhaṁ [pts page 042] [\q  42/]      sakkaṁ apucchissaṁ4 (iccāyasmā mogharājā)
na me (vyākāsi) cakkhumā
yāva tatiyaṁ ca (devīsi5)
vyākarotīti me sutaṁ.

1. sakkannu- -va-vī-ka
2. sambhavaṁ -usu
3. evamevaṁ -kesumi.
4. apucchiyaṁ -va-vī-ka
5. desiva -vī-ka

[bjt page 44] [\x  44/]

15-2 ayaṁ loko paro loko
brahmaloko sadevako
diṭṭhinte1 nābhijānāti
gotamassa yasassino.

15-3 evaṁ2 [pts page 043] [\q  43/]      abhikkantadassāviṁ
atthi pañhena āgamaṁ
kathaṁ lokaṁ avekkhantaṁ
maccurājā na passati.

15-4 suññato lokaṁ avekkhassu
mogharāja sadā sato
attānudiṭṭhiṁ ūhacca
evaṁ maccutaro siyā
evaṁ lokaṁ avekkhantaṁ
maccurājā na passatīti.

mogharājamāṇava pucchā - niṭṭhitā

16. piṅgiyamāṇava pucchā

16-1 jīṇṇo'hamasmi [pts page 044] [\q  44/]      abalo vītavaṇṇo (iccāyasmā piṅgiyo)
nettā na suddhā savaṇaṁ na phāsu
māhaṁ nassaṁ momuho antarā'va
ācikkha dhammaṁ yamahaṁ vijaññaṁ
jātijarāya idha vippahānaṁ.

16-2 disvāna rūpesu vihaññamāne (piṅgiyāti bhagavā)
ruppanti rūpesu janā pamattā
tasmā tuvaṁ piṅgiya appamatto
jahassu rūpaṁ apunabbhavāya.

1. diṭṭhante-katthaci.
2. etaṁ-su.

[bjt page 46] [\x  46/]

16-3 disā [pts page 045] [\q  45/]      catasso vidisā catasso (iccāyasmā piṅgiyo)
uddhaṁ adho dasadisā imāyo
na tuyhaṁ adiṭṭhaṁ asutaṁ amutaṁ
atho aviññātaṁ kiñci natthi loke
ācikkha dhammaṁ yamahaṁ vijaññaṁ
jātijarāya idha vippahānaṁ.

16-4 taṇhādhipanne manuje pekkhamāno (piṅgiyāti bhagavā)
santāpajāte jarasā parete
tasmā tuvaṁ piṅgiya appamatto
jahassu taṇhaṁ apunabbhavāyāti.

piṅgiyamāṇava pucchā - niṭṭhitā

idamavoca bhagavā magadhesu viharanto pāsāṇake cetiye parivārakasoḷasānaṁ1 brāhmaṇānaṁ ajjhaṭṭho puṭṭho puṭṭho pañhaṁ2 vyākāsi, ekamekassa [pts page 046] [\q  46/]      cepi pañhassa atthamaññāya dhammamaññāya dhammānudhammaṁ paṭipajjeyya gaccheyyeva jarāmaraṇassa pāraṁ. pāraṁ gamanīyā ime dhammā ti tasmā imassa dhammapariyāyassa pārāyanaṁtveva adhivacanaṁ.
1. ajito tissa metteyyo - puṇṇako atha mettagu
dhotako [pts page 047] [\q  47/]      upasīvo ca - nando ca atha hemako

2. todeyyakappā dubhayo - jatukaṇṇī ca paṇḍito
bhadrāvudho udayo ca - posālo cāpi brāhmaṇo
mogharājā ca medhāvī - piṅgiyo ca mahāisī

3. ete buddhaṁ upāgañchuṁ3 - sampannacaraṇaṁ isiṁ
pucchantā4 nipuṇo pañhe - buddhaseṭṭhaṁ upāgamuṁ.

4. tesaṁ buddho vyākāsi - pañhe puṭṭho yathātathaṁ
pañhānaṁ veyyākaraṇena - tosesi brāhmaṇe munī.

1. parivāraka soḷasannaṁ-[p. t. s.]
2. pañhe-sī.
3. upagacchuṁ-va, vī, ka.
4. pucchaṁ dāni pure pañhe-va, vī, ka.

[bjt page 48] [\x  48/]

5. te1 tositā [pts page 048] [\q  48/]      cakkhumatā - buddhenādiccabandhunā
brahmacariyamacariṁsu - varapaññassa santike.

6. ekamekassa pañhassa - yathā buddhena desitaṁ
tathā yo paṭipajjeyya - gacche pāraṁ apārato2

7. apārā pāraṁ gaccheyya - bhāvento maggamuttamaṁ
maggo so pāraṁ gamanāya - tasmā pārāyanaṁ iti.

8. pārāyanamanugāyissaṁ [pts page 049] [\q  49/]      (iccāyasmā piṅgiyo)
yathā addakkhi tathā akkhāsi
vimalo bhūri medhaso
nikkāmo nibbano nāgo3
kissa hetu musā bhaṇe.

9. pahīnamalamohassa
mānamakkhappahāyino
handāhaṁ kittayissāmi
giraṁ vaṇṇupasaṁhitaṁ.

10. tamonudo [pts page 050] [\q  50/]      buddho samantacakkhu
lokantagū sabbabhavātivatto
anāsavo sabbadukkhappahīno
saccavhayo brahme upāsito me.

11. dvijo yathā kubbanakaṁ pahāya
bahupphalaṁ kānanamāvaseyya
evaṁ pahaṁ appadasse pahāya
mahodadhiṁ haṁsarivajjhapatto.

12. ye [pts page 051] [\q  51/]      me pubbe viyākaṁsu4
huraṁ gotama sāsanā
iccāsīti bhavissati
sabbaṁ taṁ itihītihaṁ
sabbaṁ taṁ takkavaḍḍhanaṁ.

1. tatomanā cakkhumatā-va, vī, ka.
2. apāgato-va, vī, ka.
3. nātho-u, su.
4. vyākaṁsu-sī.

[bjt page 50] [\x  50/]

13. eko [pts page 051] [\q  51/]      tamanudāsīno
jutimā1 so pabhaṅkaro
gotamo bhūripaññāṇo
gotamo bhūrimedhaso.

14. yo [pts page 052] [\q  52/]      me dhammamadesesi
sandiṭṭhikamakālikaṁ
taṇhakkhayamanītikaṁ
yassa natthi upamā kvaci.

15. kinnu tamhā vippavassi2
muhuttampi piṅgiya
gotamā bhūripaññāṇā
gotamā bhūrimedhasā.

16. yo te dhammamadesesi
sandiṭṭhikamakālikaṁ
taṇhakkhayamanītikaṁ
yassa natthi upamā kvaci.

17. nāhaṁ tamhā vippavasāmi
muhuttampi brāhmaṇa
gotamā bhūripaññāṇā
gotamā bhūrimedhasā.

18. yo me dhammamadesesi
sandiṭṭhikamakālikaṁ
taṇhakkhayamanītikaṁ
yassa natthi upamā kvaci.

19. passāmi [pts page 053] [\q  53/]      naṁ manasā cakkhunā va
rattiṁ divaṁ brāhmaṇa appamatto
namassamāno 'vivasemi rattiṁ
teneva maññāmi avippavāsaṁ.

1. jātimā si-
2. vīppavasāsi-va, vī, ka

[bjt page 52] [\x  52/]

20. saddhā ca pītī ca mano satī ca
nāpenti me gotamasāsanamhā
yaṁ yaṁ disaṁ vajati bhūripañño
sa tena teneva nato'hamasmi.

21. jiṇṇassa [pts page 054] [\q  54/]      me dubbalathāmakassa
teneva kāyo na paleti tattha
saṁkappayattāya* vajāmi niccaṁ.
manohi me brāhmaṇa tena yutto.

22. paṅke sayāno pariphandamāno
dīpā dīpaṁ uppalaviṁ1
athaddasāsiṁ sambuddhaṁ
oghatiṇṇamanāsavaṁ.

23. yathā ahu vakkali muttasaddho
bhadrāvudho āḷavi gotamo ca
evameva tvampi pamuñcassu saddhaṁ
gamissasi tvaṁ piṅgiya maccudheyyassa2 pāraṁ.

24. esa [pts page 055] [\q  55/]      bhīyo pasīdāmi
sutvāna munino vaco
vivattacchaddo3 sambuddho
akhilo paṭibhānavā.

25. adhideve abhiññāya
sabbaṁ vedi parovaraṁ4
pañhānantakaro satthā
kaṅkhīnaṁ paṭijānataṁ.

26. asaṁhīraṁ [pts page 056] [\q  56/]      asaṁkuppaṁ
yassa natthi upamā kvaci
addhā gamissāmi na mettha kaṅkhā
evaṁ maṁ dhārehi adhimuttacittanti.

piṅgiyasuttantaṁ soḷasi

pārāyanavaggo niṭṭhito

* saṁkappayantāya-machasaṁ
1. upallavīṁ-machasaṁ, [pts.]
upallaviṁ-va, vī, ka,
2. maccudheyyapāraṁ-u, [pts.]
maccudheyye pāraṁ-su
3. vivaṭacchado-va, vī, [pts.]
vivaṭṭacchado-machasaṁ
4. paro paraṁ-machasaṁ, [pts.]

[bjt page 54] [\x  54/]

1. ajita sutta niddeso

1-1

kenassu nivuto loko (iccāyasmā ajito)
kenassu nappakāsati
kissābhilepanaṁ brūsi
kiṁ su tassa mahabbhayaṁ.

kenassu nivuto lokoti: nirayaloko tiracchānaloko pettivisayaloko1 manussaloko devaloko khandhaloko dhātuloko āyatanaloko ayaṁ loko paro loko brahmaloko devaloko ayaṁ vuccati loko, ayaṁ loko kena āvuto nivuto ovuto2 pihito paṭicchanno paṭikujjitoti 'kenassu nivuto loko'.

iccāyasmā ajitoti: iccāti: padasandhi padasaṁsaggo padapāripūri akkharasamavāyo3 byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. ajitoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti 'iccāyasmā ajito'.

kenassu nappakāsatīti: kena loko nappakāsati na bhāsati na tapati na virocati na ñāyati na paññāyatīti 'kenassu nappakāsatīti'. kissābhilepanaṁ brūsīti: kiṁ lokassa lepanaṁ lagganaṁ bandhanaṁ upakkileso. kena loko litto saṁlitto upalitto kiliṭṭho saṁkiliṭṭho makkhito saṁghaṭṭho laggo laggito paḷibuddho. brūsi: ācikkhasi desesi paññapesi paṭṭhapesi vivarasi vibhajasi uttānīkarosi pakāsesīti 'kissābhilepanaṁ brūsi'.

kiṁsu tassa mahabbhayanti: kiṁ lokassa bhayaṁ mahabbhayaṁ pīḷanaṁ ghaṭṭanaṁ upaddavo upasaggoti. 'kiṁsu tassa mahabbhayaṁ'.

tenāha so brāhmaṇo-

kenassu nivuto loko
kenassu nappakāsati
kissābhilepanaṁ brūsi
kiṁsu tassa mahabbhayanti.

1. pittivīsayaloko-syā
2. ophuṭo-va, ka, syā
3. akkharasamuccayo-pa

[bjt page 56] [\x  56/]

1-2

avijjāya nivuto loko (ajitāti bhagavā)
vivicchā1 pamādā nappakāsati
jappābhilepanaṁ brūmi
dukkhamassa mahabbhayaṁ.

avijjāya nivuto lokoti: avijjāti: dukkhe aññāṇaṁ dukkhasamudaye aññāṇaṁ dukkhanirodhe aññāṇaṁ dukkhanirodhagāminiyā-paṭipadāya aññāṇaṁ pubbante aññāṇaṁ aparante aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu aññāṇaṁ yaṁ evarūpaṁ aññāṇaṁ adassanaṁ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ asampajaññaṁ moho pamoho sampamoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ, ayaṁ vuccati avijjā.

lokoti: nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko, ayaṁ loko paroloko brahmaloko devaloko, ayaṁ vuccati 'loko'. ayaṁ loko imāya avijjāya āvuto nivuto ovuto pihito paṭicchanno paṭikujjito'ti 'avijjāya nivuto loko'. ajitāti: bhagavā taṁ brāhmaṇaṁ nāmena ālapati.

bhagavāti: gāravādhivacanaṁ, apica bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaddadiṭṭhīti bhagavā, bhaggakaṇṭhakoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā. bhajī vā bhagavā araññe vanapatthāni2 pantāni senāsanāni appasaddāni appanigghosāni vijanavātāni manussarāhaseyyākāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,
1. vevīcchā-pa
2. araññavanapatthāni-machasaṁ

[bjt page 58] [\x  58/]

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ āruppasamāpattīnanti bhagavā1 bhāgī, vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ vimokkhantikamenaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti.

vivicchā pamādā nappakāsatīti: vivicchā vuccati pañca macchariyāni āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ yaṁ evarūpaṁ maccheraṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa idaṁ vuccati macchariyaṁ. api ca khandhamacchariyampi macchariyaṁ. dhātumacchariyampi macchariyaṁ. āyatanamacchariyampi macchariyaṁ. gāho vuccati macchariyaṁ.

pamādo vattabbo: kāyaduccarite vā vacīduccarite vā manoduccarite vā pañcasu vā kāmaguṇesu2 cittassa vossaggo vossaggānuppadānaṁ kusalānaṁ vā dhammānaṁ bhāvanāya asakkaccakiriyatā asātaccakiriyatā (anavaṭṭhitakiriyatā) olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo, yo evarūpo pamādo pamajjanā pamajjitattaṁ ayaṁ vuccati pamādo.

1. arupasamāpattīnaṁ-machasaṁ
2. pañcakāmaguṇesuvā-vi, ka

[bjt page 60] [\x  60/]

vivicchā pamādā nappakāsatīti: iminā ca macchariyena iminā ca pamādena loko nappakāsati na bhāsati na tapati na virocati na ñāyati na paññāyatīti ''vivicchā pamādā nappakāsati''.

jappābhilepanaṁ brūmīti: jappā vuccati taṇhā yo rāgo sārāgo anunayo anurodho1 nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjananī sibbanī jālinī saritā visattikā suttaṁ visaṭā2 āyūhanī dutiyā paṇidhi bhavanetti vanaṁ vanatho santhavo sineho apekkho paṭibandhu āsā āsiṁsanā āsiṁsitattaṁ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappanā jappitattaṁ loluppaṁ loluppāyanā loluppāyi tattaṁ pucchañcikatā3 sādukamyatā4 adhammarāgo visamalobho nikanti nikāmanā patthanā pihanā samapatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabalisaṁ mārāmisaṁ māravisayo māranivāso māragocaro mārabandhanaṁ taṇhānadī taṇhājālaṁ taṇhāgaddulā taṇhāsamuddo abhijjhā lobho akusalamūlaṁ ayaṁ vuccati jappā, lokassa lepanaṁ lagganaṁ bandhanaṁ upakkileso imāya jappāya loko litto saṁlitto upalitto kiliṭṭho saṁkiliṭṭho makkhito5 saṁsaṭṭho laggo laggito6 palibuddhoti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'jappābhilepanaṁ brūmi. '

1. anubodho-va, ka
2. vīsatā-sa
3. pucchañcakatā-sa
4. sādhukamyatā-machasaṁ
5. makkhitto-machasaṁ
6. lagito-pa

[bjt page 62] [\x  62/]

dukkhamassa mahabbhayanti: dukkhanti jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhaṁ domanassupāyāsadukkhaṁ nerayikaṁ dukkhaṁ tiracchānayonikaṁ dukkhaṁ1 pettivisayikaṁ dukkhaṁ mānusakaṁ dukkhaṁ gabbhokkantimūlakaṁ dukkhaṁ gabbhaṭṭhitimūlakaṁ dukkhaṁ gabbhavuṭṭhānamūlakaṁ2 dukkhaṁ jātassa upanibandhakaṁ dukkhaṁ jātassa parādheyyakaṁ dukkhaṁ attūpakkamadukkhaṁ parūpakkamadukkhaṁ saṅkhāradukkhaṁ viparināmadukkhaṁ cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchirogo mucchā pakkhandikā3 sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ4 madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassaṁ dukkhaṁ mātumaraṇaṁ dukkhaṁ5 pitumaraṇaṁ dukkhaṁ bhātumaraṇaṁ dukkhaṁ bhaginīmaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ ñātivyasanaṁ dukkhaṁ bhogavyasanaṁ dukkhaṁ sīlavyasanaṁ dukkhaṁ diṭṭhivyasanaṁ dukkhaṁ yesaṁ dhammānaṁ ādito samudāgamanaṁ paññāyati atthaṁgamato nirodho paññāyati kammasannissito vipāko vipākasannissitaṁ kammaṁ nāmasannissitaṁ rūpaṁ rūpasannissitaṁ nāmaṁ jātiyā anugataṁ jarāya anusaṭaṁ6 byādhinā abhibhūtaṁ maraṇena abbhāhataṁ dukkhe patiṭṭhitaṁ atāṇaṁ aleṇaṁ asaraṇaṁ asaraṇībhūtaṁ, idaṁ vuccati dukkhaṁ. idaṁ dukkhaṁ lokassa bhayaṁ mahabbhayaṁ pīḷanaṁ ghaṭanaṁ upaddavo upasaggoti ''dukkhamassa mahabbhayaṁ''

tenāha bhagavā:

avijjā nivuto loko (ajitāti bhagavā)
vivicchā pamādā nappakāsati
jappābhilepanaṁ brūmi
dukkhamassa mahabbhayanti.

1-3

savanti sabbadhi sotā (iccāyasmā ajito)
sotānaṁ kiṁ nivāraṇaṁ
sotānaṁ saṁvaraṁ brūhi
kena sotā pithiyare.

1. tiracchānayoni dukkhaṁ-pa
2. gabbhā uṭṭhānamūlakaṁ-va, ka
3. pakkhantikā-va, ka
4. lohitaṁ pittaṁ-machasaṁ
5. mātumaraṇa dukkhaṁ-machasaṁ
6. anusaṭṭhaṁ-machasaṁ

[bjt page 64] [\x  64/]

savanti sabbadhi sotāti: sotāti taṇhā soto diṭṭhi soto kilesasoto duccaritasoto avijjāsoto. sabbadhīti sabbesu āyatanesu. savantīti savanti āsavanti sandanti pavattanti cakkhuno rūpe savanti āsavanti sandanti pavattanti sotato sadde savanti āsavanti sandanti pavattanti ghānato gandhe savanti āsavanti sandanti pavattanti jivhāto rase savanti āsavanti sandanti pavattanti kāyato (phoṭṭhabbe) savanti āsavanti sandanti pavattanti manato dhamme savanti āsavanti sandanti pavattanti, cakkhuto rūpataṇhā savanti āsavanti sandanti pavattanti' sotato saddataṇhā savanti āsavanti sandanti pavattanti ghānato gandhataṇhā savanti āsavanti sandanti pavattanti jivhāto rasataṇhā savanti āsavanti sandanti pavattanti kāyato phoṭṭhabbataṇhā savanti āsavanti sandanti pavattanti manato dhammataṇhā savanti āsavanti sandanti pavattantīti ''savanti sabbadhi sotā''.

iccāyasmā ajitoti: iccāti: padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. ajitoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti 'iccāyasmā ajito'.

sotānaṁ kiṁ nivāraṇanti- sotānaṁ kiṁ āvaraṇaṁ nīvaraṇaṁ saṁvaraṇaṁ rakkhaṇaṁ gopananti ''sotānaṁ kiṁ nivāraṇaṁ''

sotānaṁ saṁvaraṁ brūhīti sotānaṁ āvaraṇaṁ nīvaraṇaṁ saṁvaraṇaṁ rakkhaṇaṁ gopanaṁ brūhi ācikkha desehi paññapehi paṭṭhapehi vivarāhi vibhajāhi uttānīkarohi pakāsehīti ''sotānaṁ saṁvaraṁ brūhi. '' kena sotā pithiyareti kena sotā pithīyanti pacchijjanti na savanti na āsavanti na sandanti nappavattantīti ''kena sotā pithiyare. ''

tenāha so brāhmaṇo:

savanti sabbadhi sotā (iccāyasmā ajito)
sotānaṁ kiṁ nivāraṇaṁ
sotānaṁ saṁvaraṁ brūhi
kena sotā pithīyareti.

[bjt page 66] [\x  66/]

1-4

yāni sotāni lokasmiṁ (ajitāti bhagavā)
sati tesaṁ nivāraṇaṁ
sotānaṁ saṁvaraṁ brūmi
paññāyete pithīyare.

yāni sotāni lokasminti: yāni etāni sotāni mayā kittitāni pakittitāni ācikkhitāni desitāni paññāpitāni paṭṭhapitāni vivaritāni vibhajitāni uttānīkatāni pakāsitāni, seyyathīdaṁ: taṇhā soto diṭṭhisoto kilesasoto duccaritasoto avijjāsoto, lokasminti - apāyaloke manussaloke devaloke khandhaloke dhātuloke āyatanaloketi ''yāni sotāni lokasmiṁ''. ajitāti bhagavā: taṁ brāhmaṇaṁ nāmena ālapati.

sati tesaṁ nivāraṇanti: satī ti yā sati anussati patissati sati saraṇatā1 dhāraṇatā apilāpanatā asammussanatā2 sati satindriyaṁ satibalaṁ sammāsati (satisambojjhaṅgo) ekāyano maggo, ayaṁ vuccati sati. nivāraṇanti āvaraṇaṁ nīvaraṇaṁ saṁvaraṇaṁ rakkhaṇaṁ gopananti ''sati tesaṁ nivāraṇaṁ''.

sotānaṁ saṁvaraṁ brūmīti: sotānaṁ āvaraṇaṁ nīvaraṇaṁ saṁvaraṇaṁ rakkhaṇaṁ gopanaṁ, brūmi ācikkhāmi desehi paññāpehi paṭṭhapehi vivarāhi vibhajāhi uttānīkaromi pakāsemīti ''sotānaṁ saṁvaraṁ brūmi''

paññāyete pithiyareti: ''paññā''ti yā paññā pajānanā amoho dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā uparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. paññāyete. 9
pithiyareti: paññāya ete sotā pithīyanti pacchijjanti na savanti na āsavanti na sandanti nappavattanti.

. 3''sabbe saṁkhārā aniccā''ti jānato passato paññāya ete sotā3 pithiyanti pacchijjanti na savanti na āsavanti na sandanti nappavattanti. ''sabbe saṅkhārā dukkhā''ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ''sabbe saṅkhārā anattā''ti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
1. paṭissati saraṇatā-machasaṁ
2. asammuyhanatā-va, -ka
3. ete sotāni-machasaṁ

[bjt page 68] [\x  68/]

''avijjāpaccayā saṅkhārā''ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ''saṅkhārapaccayā viññāṇa''nti jānato passato paññāyete sotā pithiyanti pacchijjanti na savanti na āsavanti na sandanti nappavattanti. viññāṇapaccayā nāmarūpanti jānato passato paññāyete sotā pithiyanti pacchijjanti na savanti na āsavanti na sandanti nappavattanti. nāmarūpapaccayā salāyatananti jānato passato paññāyete sotā pithiyanti pacchijjanti na savanti na āsavanti na sandanti nappavattanti. salāyatanapaccayā phasso'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. phassapaccayā vedanā'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. vedanāpaccayā taṇhā'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. taṇhāpaccayā upādānanti jānato passato paññāyete sotā pithiyanti pacchijjanti na savanti na āsavanti na sandanti nappavattanti. upādānapaccayā bhavo'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. bhavapaccayā jātī'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. jātipaccayā jarāmaraṇanti jānato passato paññāyete sotā pithiyanti pacchijjanti na savanti na āsavanti na sandanti nappavattanti. avijjānirodhā saṅkhāranirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. saṅkhāranirodhā viññāṇanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. viññāṇanirodhā nāmarūpanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. nāmarūpanirodhā salāyatananirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. salāyatananirodhā phassanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. phassanirodhā vedanānirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. vedanānirodhā taṇhānirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. taṇhānirodhā upādānanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. upādānanirodhā bhavanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. bhavanirodhā jātinirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. jātinirodhā jarāmaraṇanirodho'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
idaṁ dukkhanti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ayaṁ dukkhasamudayoti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ayaṁ dukkhanirodhoti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ayaṁ dukkhanirodhagāminīpaṭipadāti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
ime1 āsavā'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ayaṁ āsavanirodhoti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ayaṁ āsavanirodhagāminīpaṭipadā'ti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
ime dhammā abhiññeyyāti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
ime dhammā pariññeyyāti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ime dhammā pahātabbāti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ime dhammā bhāvetabbāti jānato passato paññāyete sotā pithiyanti pacchijjanti na savanti na āsavanti na sandanti nappavattanti. ime dhammā sacchikātabbāti jānato passato paññāyete sotā pithiyanti pacchijjanti na savanti na āsavanti na sandanti nappavattanti.
1. ime dhammā-machasaṁ

[bjt page 70] [\x  70/]

channaṁ phassāyatanānaṁ samudayañca atthaṅgamañca assādañca ādīnavañca nissaraṇañca jānato passato paññāyete sotā pithiyanti pacchijjanti na savanti na āsavanti na sandanti nappavattanti.

pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca jānato passato paññāyete sotā pithiyanti pacchijjanti na savanti na āsavanti na sandanti nappavattanti.

catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca jānato passato paññāyete sotā pithiyanti pacchijjanti na savanti na āsavanti na sandanti nappavattanti.

yaṁ kiñci samudayadhammaṁ taṁ nirodhadhammanti jānato passato paññāyete sotā pithiyanti pacchijjanti na savanti na āsavanti na sandanti nappavattantīti. ''paññāyete pithiyare''

tenāha bhagavā:

''yāni sotāni lokasmiṁ (ajitāti bhagavā)
sati tesaṁ nivāraṇaṁ
sotānaṁ saṁvaraṁ brūmi
paññāyete pithīyare''ti.

1-5

paññā ceva satī cāpi (iccāyasmā ajito).
nāmarūpañca mārisa
etaṁ me puṭṭho pabrūhi
katthetaṁ uparujjhati.

paññā ceva satī cāpīti: paññā'ti yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā uparikkhā bhūrī medhā pariṇāyikā vipassanā sampajaññaṁ patodo1 paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi.
satī ti yā sati anussati patissati sati saraṇatā dhāraṇatā apilāpanatā asammussanatā2 sati satindriyaṁ satibalaṁ sammāsati satisambojjhaṅgo ekāyano maggo, ayaṁ vuccati sati. nivāraṇanti āvaraṇaṁ nīvaraṇaṁ saṁvaraṇaṁ rakkhaṇaṁ gopananti sammāsatīti ''paññā ceva satī cāpi''.
iccāyasmā ajito. iccāti: padasandhi padasaṁsaggo padapāripūri akkharasamavāyo3 byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. ajitoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti 'iccāyasmā ajito'.

nāmarūpañca mārisāti 'nāma'nti cattāro arupino khandhā. ''rūpanti cattāro ca mahābhūtā catunnaṁ ca mahābhūtānaṁ2 upādāyarūpaṁ 'mārisā'ti piyavacanaṁ garuvacanaṁ sagāravasappatissādhivacanametaṁ 'mārisāti'. ''nāmarūpaṁ ca mārisa''.

1. paṭodo - va, ka
2. catunnaṁ mahābhūtānaṁ - ka

[bjt page 72] [\x  72/]

etaṁ me puṭṭho pabrūhīti 'etaṁ me'ti yaṁ pucchāmi yaṁ yācāmi1 yaṁ ajjhesāmi yaṁ pasādemi. puṭṭhoti pucchito yācito ajjhesito pasādito. pabrūhīti brūhi ācikkhāhi desehi paññāpehi paṭṭhapehi vivarāhi vibhajāhi uttānīkarohi pakāsehīti. ''etaṁ me puṭṭho pabrūhi''.

katthetaṁ uparujjhatīti katthetaṁ nirujjhati vūpasammati atthaṁgacchati paṭippassambhatīti ''katthetaṁ uparujjhati''

tenāha so brāhmaṇo:

''paññā ceva satī cāpi (iccāyasmā ajito)
nāmarupañca mārisa
etaṁ me puṭṭho pabrūhi
katthetaṁ uparujjhatī''ti.

1-6

yametaṁ pañhaṁ apucchi - ajita, taṁ vadāmi te
yattha nāmaṁ ca rūpaṁ ca - asesaṁ uparujjhati
viññāṇassa nirodhena - etthetaṁ uparujjhati.

yametaṁ pañhaṁ apucchīti = yametanti paññañca satiñca nāmarūpañca. apucchīti apucchasi ayācasi2 ajjhesasi3 pasādesīti. ''yametaṁ pañhaṁ apucchi'',

ajita taṁ vadāmi te'ti ''ajitā''ti bhagavā taṁ brāhmaṇaṁ nāmena ālapati. tanti paññañca satiñca nāmarūpañca. vadāmīti vadāmi - ācikkhāmi desemi paññāpemi paṭṭhapemi vivarāmi vibhajāmi uttānīkaromi pakāsemīti. ''ajita taṁ vadāmi te''.

yattha nāmañca rūpañca asesaṁ uparujjhatīti ''nāmanti'': cattāro arūpino khandhā, rūpanti: cattāro ca mahābhūtā catunnaṁ ca mahābhūtānaṁ upādāyarūpaṁ. asesanti sabbena sabbaṁ sabbathā4 sabbaṁ asesaṁ nissesaṁ pariyādiyanavacanametaṁ ''asesanti. uparujjhatīti nirujjhati vūpasammati atthaṁ gacchati paṭippassambhatīti ''yattha nāmañca rūpañca asesaṁ uparujjhati''.

1. āyācāmi-pa,
2. yācasi-machasaṁ
pariyācasi-sī
3. ajjhesi-va, ka, machasaṁ
4. sabbadā-machasaṁ

[bjt page 74] [\x  74/]

''viññāṇassa nirodhena etthetaṁ uparujjhatīti:'' sotāpattimaggañāṇena abhisaṁkhāraviññāṇassa nirodhena satta bhave ṭhapetvā anamatagge saṁsāre ye uppajjeyyuṁ1 nāmaṁ ca rūpaṁ ca etthete nirujjhanti vūpasammanti atthaṁ gacchanti paṭippassambhanti, sakadāgāmimaggañāṇena abhisaṁkhāraviññāṇassa nirodhena dve bhave ṭhapetvā pañcasu bhavesu ye uppajjeyyuṁ nāmaṁ ca rūpaṁ ca etthete nirujjhanti vūpasammanti atthaṁ gacchanti paṭippassambhanti. anāgāmimaggañāṇena abhisaṁkhāraviññāṇassa nirodhena ekaṁ bhavaṁ2 rūpadhātuyā vā arūpadhātuyā vā ye uppajjeyyuṁ nāmaṁ ca rūpaṁ ca etthete nirujjhanti vūpasammanti atthaṁ gacchanti paṭippassambhanti. arahattamaggañāṇena abhisaṁkhāraviññāṇassa nirodhena ye uppajjeyyuṁ nāmaṁ ca rūpaṁ ca etthete nirujjhanti vūpasammanti atthaṁ gacchanti paṭippassambhanti. arahato anupādisesāya nibbānadhātuyā parinibbāyantassa carimaviññāṇassa nirodhena paññā ca sati ca nāmaṁ ca rūpaṁ ca etthete nirujjhanti vūpasammanti atthaṁ gacchanti paṭippassambhantīti 'viññāṇassa nirodhena etthetaṁ uparujjhati'

tenāha bhagavā:

yametaṁ pañhaṁ apucchi - ajita taṁ vadāmi te
yattha nāmañca rūpañca - asesaṁ uparujjhati
viññāṇassa nirodhena - etthetaṁ uparujjhatīti.

1. saṁsāre uppajjeyyuṁ-machasaṁ
2. ekabhavaṁ-machasaṁ

[bjt page 76] [\x  76/]

1-7

ye ca saṅkhātadhammā1 se - ye ca sekhā puthū idha
tesaṁ me nipako iriyaṁ - puṭṭho pabrūhi mārisa.

ye ca saṅkhātadhammā se'ti: ''saṅkhātadhammā'' vuccanti arahanto khīṇāsavā, kiṁkāraṇā saṅkhātadhammā1 vuccanti arahanto khīṇāsavā. te saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā 'sabbe saṅkhārā aniccā'ti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā 'sabbe saṅkhārā dukkhā'ti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā 'sabbe dhammā anattā'ti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā avijjāpaccayā saṅkhārāti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā yaṁ kiñci samudayadhammaṁ sabbaṁ taṁ nirodhadhammanti saṅkhātadhammā ñātadhammā tulitadhammā tīritadhammā vibhūtadhammā vibhāvitadhammā. atha vā tesaṁ khandhā saṅkhatā dhātuyo saṅkhātā āyatanāni saṅkhātāni2 gatiyo saṅkhātā uppattiyo saṅkhātā paṭisandhi saṅkhātā bhavā saṅkhātā saṁsārā saṅkhātā vaṭṭā saṅkhātā3 athavā te khandhapariyante ṭhitā dhātupariyante ṭhitā āyatanapariyante ṭhitā gatipariyante ṭhitā uppattipariyante ṭhitā paṭisandhipariyante ṭhitā bhavapariyante ṭhitā saṁsārapariyante ṭhitā vaṭṭapariyante ṭhitā antime bhave ṭhitā antime samussaye ṭhitā antimadehadharā arahanto.

'tesā'yaṁ4 pacchimakoṭi5 carimo'yaṁ samussayo
jātimaraṇasaṁsāro natthi tesaṁ punabbhavo'ti.

taṁ kāraṇā saṅkhātadhammā vuccanti arahanto khīṇāsavāti. 'ye ca saṅkhātadhammā se'.
1. saṅkhata dhammāse-va-ka
2. āyatanāni saṁkhātā-va-ka - machasaṁ
3. vaṭṭaṁ saṅkhātā-pa
4. tesaṁ yāsaṁ - machasaṁ
tesaṁ sāraṁ-va-ka
tesaṁ yaṁ-pa
5. pacchimako-bahusu

[bjt page 78] [\x  78/]

''ye ca sekhā puthu idhāti'': sekhāti kiṁkāraṇā vuccanti sekhā sikkhantīti sekhā. kiñca sikkhanti: adhisīlampi sikkhanti adhicittampi sikkhanti adhipaññampi sikkhanti. katamā adhisīlasikkhā: idha bhikkhu sīlavā hoti pātimokkhasaṁvarasaṁvuto viharati ācāragocarasampanno anumattesu vajjesu bhayadassāvī samādāya sikkhati sikkhāpadesu, khuddako'pi sīlakkhandho1 mahanto'pi sīlakkhandho2 sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā: idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati, pītiyā ca virāgā upekkhako ca viharati sato ca sampajāno, sukhañca kāyena paṭisaṁvedeti, yaṁ taṁ ariyā ācikkhanti upekkhako satimā sukhavihārīni, tatiyaṁ jhānaṁ upasampajja viharati. sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhaṁ asukhaṁ upekkhāsatipārisuddhiṁ catutthaṁ jhānaṁ upasampajja viharati. ayaṁ adhicittasikkhā.

katamā adhipaññāsikkhā: idha bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti. ayaṁ dukkhanirodhoti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti, ime āsavāti yathābhūtaṁ pajānāti, ayaṁ āsavasamudayo'ti yathābhūtaṁ pajānāti, ayaṁ āsavanirodhoti yathābhūtaṁ pajānāti, ayaṁ āsavanirodhagāminī paṭipadā'ti yathābhūtaṁ pajānāti. ayaṁ adhipaññāsikkhā.

imā tisso sikkhāyo āvajjanti sikkhanti, jānantā sikkhanti, passantā sikkhanti, paccavekkhantā sikkhanti cittaṁ adhiṭṭhahantā sikkhanti, saddhāya adhimuccantā sikkhanti, viriyaṁ paggaṇhantā sikkhanti, satiṁ upaṭṭhapentā sikkhanti, cittaṁ samādahantā sikkhanti, paññāya pajānantā sikkhanti, abhiññeyyaṁ abhijānantā sikkhanti, pariññeyyaṁ parijānantā sikkhanti, pahātabbaṁ pajahantā sikkhanti, bhāvetabbaṁ bhāventā sikkhanti, sacchikātabbaṁ sacchikarontā3 sikkhanti, ācaranti samācaranti samādāya vattanti. taṁkāraṇā vuccanti sekhā. 4

puthū'ti: bahukā. ete sekhā sotāpannā ca paṭipannā ca sakādāgāmino ca paṭipannā ca anāgāmino ca paṭipannā ca arahanto ca paṭipannā ca.

idhā'ti: imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye imasmiṁ satthusāsane imasmiṁ attabhāve imasmiṁ manussaloke'ti. ''ye ca sekhā puthū idha''.
1. khuddako sīlakkhandho-va-ka - machasaṁ
2. mahanto sīlakkhandho-va-ka - machasaṁ
3. sacchikaronto sikkhati - machasaṁ
4. sekkhā-pana

[bjt page 80] [\x  80/]

tesaṁ me nipako iriyaṁ puṭṭho pabrūhi mārisāti tvaṁ hi1 nipako paṇḍito paññavā buddhimā ñāṇī vibhāvī medhāvī. tesaṁ saṅkhātadhammānaṁ ca sekhānaṁ ca. iriyaṁ'ti: cariyaṁ vuttiṁ pavattiṁ ācāraṁ gocaraṁ vihāraṁ paṭipadaṁ puṭṭho'ti: pucchito1 yācito ajjhesito pasādito. pabrūhīti brūhi2 ācikkhāhi desehi paññāpehi paṭṭhapehi vivarāhi vibhajāhi uttānīkarohi pakāsehi. mārisāti piyavacanaṁ garuvacanaṁ sagāravasappatissādhivacanametaṁ mārisāti. ''tesaṁ me nipako iriyaṁ puṭṭho pabrūhi mārisa''

tenāha so brāhmaṇo:

'ye ca saṅkhātadhammā se - ye ca sekhā puthū idha
tesaṁ me nipako iriyaṁ - puṭṭho pabrūhi mārisā'ti.

1-8

''kāmesu nābhigijjheyya - manasā nāvilo siyā
kusalo sabbadhammānaṁ - sato bhikkhu paribbaje. ''

kāmesu nābhigijjheyyāti: 'kāmā'ti uddānato dve kāmā: vatthukāmā ca kilesakāmā ca. katame vatthukāmā: manāpikā rūpā manāpikā saddā manāpikā gandhā manāpikā rasā manāpikā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāranaṁ ca yaṁ kiñci rajanīyaṁ vatthu, vatthukāmā.

api ca atītā kāmā anāgatā kāmā paccuppannā kāmā ajjhattā kāmā bahiddhā kāmā ajjhattabahiddhā kāmā hīnā kāmā majjhimā kāmā paṇītā kāmā āpāyikā kāmā mānusikā kāmā dibbā kāmā paccupaṭṭhitā kāmā nimmitā kāmā paranimmitā kāmā animmitā kāmā pariggahitā kāmā apariggahitā kāmā mamāyitā3 kāmā amamāyitā4 kāmā sabbepi kāmāvacarā dhammā sabbepi rūpāvacarā dhammā sabbepi arūpāvacarā dhammā taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena* kāmā. ime vuccanti vatthukāmā.

1. puṭṭhoti puṭṭho pucchito-si, syā
2. pabrūhīti pabrūhi-si.
3. mamāyikā - va, ka - machasaṁ.
4. amamāyikā - va - ka - machasaṁ.
* ramanīyaṭṭhena anissāraṭṭhenā'ti katthaci adhīka pāṭhā.

[bjt page 82] [\x  82/]

katame kilesakāmā: chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo kāmo, yo kāmesu kāmacchando kāmarāgo kāmanandi kāmataṇhā kāmasineho kāmapipāsā kāmapariḷāho kāmagedho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ.

2. addasaṁ kāma, te mūlaṁ - saṁkappā kāma, jāyasi
na taṁ saṁkappayissāmi - evaṁ kāma, na hehisī ti.

ime vuccanti kilesakāmā.

gedho vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjananī sibbanī jālinī saritā visattikā suttaṁ visaṭā āyūyanī dutiyā paṇidhi bhavanetti vanaṁ vanatho santhavo sineho apekkho paṭibandhu āsā āsiṁsanā āsiṁsitattaṁ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappanā jappitattaṁ loluppaṁ loluppāyanā loluppāyi tattaṁ pucchañcikatā sādukamyatā adhammarāgo visamalobho nikanti nikāmanā patthanā pihanā samapatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabalisaṁ mārāmisaṁ māravisayo māranivāso māragocaro mārabandhanaṁ taṇhānadī taṇhā jālaṁ taṇhāgaddulā taṇhāsamuddo abhijjhā lobho akusalamūlaṁ.

kāmesu nābhigijjheyyāti kilesakāmena vatthukāmena nābhigijjheyya na paḷibuddheyya agiddho assa agathito amucchito anajjhāpanno vītagedho vigatagedho cattagedho vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā vihareyyāti. ''kāmesu nābhigijjheyya''.

manasā nāvilo siyā'ti: mano'ti yaṁ cittaṁ mano mānasaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu. kāyaduccaritena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ vacīduccaritena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ manoduccaritena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ rāgena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ
dosena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ mohena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ kodhena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ upanāhena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ makkhena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ palāsena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ issāya cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ macchariyena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ māyāya cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sāṭheyyena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ thambhena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sārambhena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ mānena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ atimānena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ madena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ pamādena cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sabbakilesehi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sabbaduccaritehi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sabbadarathehi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ
[bjt page 84] [\x  84/]

sabbapariḷāhehi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sabbasantāpehi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ sabbākusalāhi cittaṁ āvilaṁ hoti lulitaṁ eritaṁ ghaṭṭitaṁ calitaṁ bhantaṁ avupasantaṁ, manasā nāvilo siyā'ti cittena anāvilo siyā alulito anerito aghaṭṭito (acalito) abhanto vūpasanto āvilakare kilese jaheyya pajaheyya vinodeyya byantīkareyya anabhāvaṁ gameyya āvilakarehi kilesehi ca ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti ''manasā nāvilo siyā''.

kusalo sabbadhammānanti. ''sabbe saṅkhārā aniccā''ti kusalo sabbadhammānaṁ, ''sabbe saṅkhārā dukkhā''ti kusalo sabbadhammānaṁ, ''sabbe dhammā anattā'ti kusalo sabbadhammānaṁ, 'avijjāpaccayā saṅkhārā'ti kusalo sabbadhammānaṁ, saṅkhārapaccayā viññāṇa'nti kusalo sabbadhammānaṁ, viññāṇapaccayā nāmarūpanti kusalo sabbadhammānaṁ, nāmarūpapaccayā salāyatananti kusalo sabbadhammānaṁ, 'salāyatanapaccayā phasso'ti kusalo sabbadhammānaṁ, 'phassapaccayā vedanā'ti kusalo sabbadhammānaṁ, 'vedanāpaccayā taṇhā'ti kusalo sabbadhammānaṁ, taṇhāpaccayā upādānanti kusalo sabbadhammānaṁ, 'upādānapaccayā bhavo'ti kusalo sabbadhammānaṁ, 'bhavapaccayā jātī'ti kusalo sabbadhammānaṁ, jātipaccayā jarāmaraṇanti kusalo sabbadhammānaṁ, 'avijjānirodhā saṅkhāranirodho'ti kusalo sabbadhammānaṁ, 'saṅkhāranirodhā viññāṇanirodho'ti kusalo sabbadhammānaṁ, 'viññāṇanirodhā nāmarūpanirodho'ti kusalo sabbadhammānaṁ, 'nāmarūpanirodhā salāyatananirodho'ti kusalo sabbadhammānaṁ, 'salāyatananirodhā phassanirodho'ti kusalo sabbadhammānaṁ, 'phassanirodhā vedanānirodho'ti kusalo sabbadhammānaṁ, 'vedanānirodhā taṇhānirodho'ti kusalo sabbadhammānaṁ, 'taṇhānirodhā upādānanirodho'ti kusalo sabbadhammānaṁ, 'upādānanirodhā bhavanirodho'ti kusalo sabbadhammānaṁ, 'bhavanirodhā jātinirodho'ti kusalo sabbadhammānaṁ, 'jātinirodhā jarāmaraṇanirodho'ti kusalo sabbadhammānaṁ,

idaṁ dukkhanti kusalo sabbadhammānaṁ, ayaṁ dukkhasamudayoti kusalo sabbadhammānaṁ, ayaṁ dukkhanirodhoti kusalo sabbadhammānaṁ, ayaṁ dukkhanirodhagāminīpaṭipadāti kusalo sabbadhammānaṁ,

ime āsavā'ti kusalo sabbadhammānaṁ, ayaṁ āsavasamudayo'ti kusalo sabbadhammānaṁ, ayaṁ āsavanirodho'ti kusalo sabbadhammānaṁ, ayaṁ āsavanirodhagāminīpaṭipadā'ti kusalo sabbadhammānaṁ,

ime dhammā abhiññeyyāti kusalo sabbadhammānaṁ, ime dhammā pariññeyyāti kusalo sabbadhammānaṁ, ime dhammā pahātabbāti kusalo sabbadhammānaṁ, ime dhammā bhāvetabbāti kusalo sabbadhammānaṁ, ime dhammā sacchikātabbāti kusalo sabbadhammānaṁ,

channaṁ phassāyatanānaṁ samudayañca atthaṅgamañca assādañca ādīnavañca nissaraṇañca kusalo sabbadhammānaṁ,

pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca kusalo sabbadhammānaṁ,

catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca kusalo sabbadhammānaṁ, yaṁ kiñci samudayadhammaṁ sabbaṁ taṁ nirodhadhammanti kusalo sabbadhammānaṁ, evampi kusalo sabbadhammānaṁ.

athavā aniccato kusalo sabbadhammānaṁ, dukkhato kusalo sabbadhammānaṁ, rogato kusalo sabbadhammānaṁ, sallato kusalo sabbadhammānaṁ, aghato kusalo sabbadhammānaṁ, ābādhato kusalo sabbadhammānaṁ, parato kusalo sabbadhammānaṁ, palokato kusalo sabbadhammānaṁ, ītito kusalo sabbadhammānaṁ, upaddavato kusalo sabbadhammānaṁ, bhayato kusalo sabbadhammānaṁ, upasaggato kusalo sabbadhammānaṁ, calato kusalo sabbadhammānaṁ, pabhaṅguto kusalo sabbadhammānaṁ, addhuvato kusalo sabbadhammānaṁ, atāṇato kusalo sabbadhammānaṁ, alenato kusalo sabbadhammānaṁ, asaraṇato kusalo sabbadhammānaṁ, asaraṇībhūtato kusalo sabbadhammānaṁ, rittato kusalo sabbadhammānaṁ, tucchato kusalo sabbadhammānaṁ, suññato kusalo sabbadhammānaṁ, anattato kusalo sabbadhammānaṁ, ādīnavato kusalo sabbadhammānaṁ, vipariṇāmadhammato kusalo sabbadhammānaṁ, asārakato kusalo sabbadhammānaṁ, aghamūlato kusalo sabbadhammānaṁ, vadhakato kusalo sabbadhammānaṁ, vibhavato kusalo sabbadhammānaṁ, sāsavato kusalo sabbadhammānaṁ, saṁkhatato kusalo sabbadhammānaṁ, mārāmisato kusalo sabbadhammānaṁ, jātidhammato kusalo sabbadhammānaṁ, jarādhammato kusalo sabbadhammānaṁ, vyādhidhammato kusalo sabbadhammānaṁ, maraṇato kusalo sabbadhammānaṁ, sokaparidevadukkhadomanassupāyāsadhammato kusalo sabbadhammānaṁ, saṁkilesikadhammato kusalo sabbadhammānaṁ, samudayato kusalo sabbadhammānaṁ, atthaṁgamato kusalo sabbadhammānaṁ, assādato kusalo sabbadhammānaṁ, ādīnavato kusalo sabbadhammānaṁ, nissaraṇato kusalo sabbadhammānaṁ, evampi kusalo sabbadhammānaṁ.

athavā khandhakusalo sabbadhammānaṁ, dhātukusalo sabbadhammānaṁ, āyatanakusalo sabbadhammānaṁ, paṭiccasamuppādakusalo sabbadhammānaṁ, satipaṭṭhānakusalo sabbadhammānaṁ, sammappadhānakusalo sabbadhammānaṁ, iddhipādakusalo sabbadhammānaṁ, indriyakusalo sabbadhammānaṁ, balakusalo sabbadhammānaṁ, bojjhaṅgakusalo sabbadhammānaṁ, maggakusalo sabbadhammānaṁ, phalakusalo sabbadhammānaṁ, nibbānakusalo sabbadhammānaṁ, evampi kusalo sabbadhammānaṁ,
[bjt page 86] [\x  86/]

atha vā sabbadhammā vuccanti dvādasāyatanāni. cakkhuṁ ceva rūpā ca sotā ca saddā ca ghānaṁ ca gandhā ca jivhā ca rasā ca kāyo ca phoṭṭhabbā ca mano ca dhammā ca. yato ca kho ajjhattikabāhiresu āyatanesu chandarāgo pahīno ca hoti ucchinnamūlo tālavatthukato anabhāvakato1 āyatiṁ anuppādadhammo, ettāvatāpi kusalo sabbadhammānanti 'kusalo sabbadhammānaṁ'.

sato bhikkhu paribbaje ti: 'sato'ti catūhi kāreṇehi sato: kāye kāyānupassanāsatipaṭṭhānaṁ bhāvento sato, vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato.

aparehi'pi catūhi kāraṇehi sato: asatiparivajjanāya sato, satikaraṇīyānaṁ dhammānaṁ katattā sato, satipaṭipakkhānaṁ2 dhammānaṁ hatattā sato, satinimittānaṁ dhammānaṁ apammuṭṭhattā sato.

aparehi'pi catūhi kāraṇehi sato: satiyā samannāgato sato, satiyā vasittā sato, satiyā pāguññena samannāgatattā sato, satiyā apaccorohaṇatāya3 sato.

aparehi'pi catūhi kāraṇehi sato: sattattā sato, santattā sato, samitattā sato, santadhammasamannāgatattā sato, buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānasatiyā4 sato, maraṇasatiyā sato, kāyagatāsatiyā sato, upasamānussatiyā sato. yā sati anussati patissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo. ayaṁ vuccati sati. imāya satiyā upeto hoti samupeto upagato samupagato uppanno samuppanno5 samannāgato ayaṁ vuccati sato.

1. anabhāvaṁgato-ca-ka-
2. satiparibandhānaṁ-pa - machasaṁ
satipaṭipandhānaṁ-va-ka
3. apaccorohaṇattā-pana
4. ānāpānassatiyā - machasaṁ
5. sampanno-va-ka

[bjt page 88] [\x  88/]

bhikkhūti sattannaṁ dhammānaṁ bhinnattā bhikkhu: sakkāyadiṭṭhi bhinnā, hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti, bhinnā honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

3. ''pajjena katena1 attanā - (sabhiyāti bhagavā)
parinibbānagato vitiṇṇakaṅkho
vibhavañca bhavañca vippahāya
vusitavā khīṇapunabbhavo2 sa bhikkhū''ti sato bhikkhu

sato bhikkhu paribbaje ti sato bhikkhu paribbaje: sato gaccheyya, sato tiṭṭheyya, sato nisīdeyya, sato seyyaṁ kappeyya, sato abhikkameyya, sato paṭikkameyya, sato ālokeyya, sato vilokeyya, sato sammiñjeyya, 3 sato pasāreyya, sato saṅghāṭipattacīvaraṁ dhāreyya, sato careyya, vihareyya irīyeyya vatteyya pāleyya yapeyya yāpeyyā'ti ''sato bhikkhu paribbaje'' tenāha bhagavā:

kāmesu nābhigijjheyya - manasā nāvilo siyā
kusalo sabbadhammānaṁ - sato bhikkhu paribbaje'ti.

saha gāthāpariyosānā ye te brāhmaṇena saddhiṁ ekacchandā ekapayogā ekādhippāyā ekavāsanavāsitā tesaṁ anekapāṇasahassānaṁ virajaṁ vītamalaṁ dhammacakkhuṁ udapādi, yaṁ kiñci samudayadhammaṁ sabbaṁ taṁ nirodhadhammanti. tassa ca pana brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalukesā ca massu ca antarahitā, ajito4 bhaṇḍukāsāyavatthavasano saṅghāṭivattacīvaradharo anvatthapaṭipattiyā pañjaliko bhagavantaṁ namassamāno nisinno hoti: satthā me bhante, bhagavā sāvako 'hamasmīti.

ajita suttaniddeso samatto.

1. pajjotakatena, -sī.
2. tiṇṇapunabbhavo, -sī.
3. samiñjeyya. -machasaṁ
4. ajito-syā, machasaṁ udānaṁ

[bjt page 90] [\x  90/]

2. tissametteyya suttaniddeso

2-1 ko'dha santusito loke (iccāyasmā tissametteyyo)
kassa no santi iñjitā
ko (ubhantamabhiññāya)
majjhe mantā na lippati
kaṁ brūsi mahāpuriso'ti
ko'dha sibbanimaccagā.

ko'dha santusito loke'ti: ko loke tuṭṭho santuṭṭho attamano paripuṇṇasaṁkappoti 'kodha santusito loke'.

iccāyasmā tissametteyyo'ti: 'iccā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatā. nāmetaṁ iccā'ti. āyasmā'ti, piyavacanaṁ garuvacanaṁ sagāravasappatissādhivacanametaṁ 'āyasmā'ti. tisso'ti tassa brāhmaṇassa nāmaṁ saṅkhā1 samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo. metteyyo'ti tassa brāhmaṇassa gottaṁ saṅkhā1 samaññā paññatti vohāro'ti 'iccāyasmā tissametteyyo. '

kassa no santi iñjitāti: taṇhiñjitaṁ diṭṭhiñjitaṁ māniñjitaṁ kilesiñjitaṁ kāmiñjitaṁ. kassime iñjitā natthi, na santi na saṁvijjanti nupalabbhanti, pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā'ti ''kassa no santi iñjitā. ''

ko ubhantamabhiññāyā'ti: ko ubho ante abhiññāya jānitvā tulayitvā tīrayitvā vibhāvayitvā vibhūtaṁ katvā'ti 'ko ubhantamabhiññāya'.

majjhe mantā na lippatī'ti: majjhe mantāya na lippati alitto anupalitto nikkhanto nissaṭo vippamutto visaññutto vimariyādīkatena cetasā viharatī ti, 'majjhe mantā na lippati'.

kaṁ brūsi mahāpurisotīti: mahāpuriso aggapuriso seṭṭhapuriso viseṭṭhapuriso pāmokkhapuriso uttamapuriso padhānapuriso pavarapuriso'ti. kaṁ brūsī: kaṁ kathesi kaṁ maññasi kaṁ bhaṇasi kaṁ passasi kaṁ voharasīti. 'kaṁ brūsi mahāpuriso'ti.

1. saṅkhyāṇa-pana

[bjt page 92] [\x  92/]

ko'dha sibbanimaccagā'ti ko idha sibbaniṁ taṇhaṁ accagā1 upaccagā atikkanto samatikkanto vītivatto'ti. kodha sibbanimaccagā'.

tenāha so brāhmaṇo:

''ko'dha santusito loke (iccāyasmā tissametteyyo)
kassa no santi iñjitā
ko ubhantamabhiññāya
majjhe mantā na lippati,
kaṁ brūsi mahāpuriso'ti
ko'dha sibbanimaccagā''ti.

2-2

kāmesu brahmacariyavā (metteyyāti bhagavā)
vītataṇho sadā sato
saṅkhāya nibbuto bhikkhu
tassa no santi iñjitā.

kāmesu brahmacariyavā'ti: 'kāmā'ti uddānato dve kāmā vatthukāmā ca kilesakāmā ca. katame vatthukāmā: manāpikā rūpā manāpikā saddā manāpikā gandhā manāpikā rasā manāpikā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāranaṁ ca yaṁ kiñci rajanīyaṁ vatthu, vatthukāmā.

api ca atītā kāmā anāgatā kāmā paccuppannā kāmā ajjhattā kāmā bahiddhā kāmā ajjhattabahiddhā kāmā hīnā kāmā majjhimā kāmā paṇītā kāmā āpāyikā kāmā mānusikā kāmā dibbā kāmā paccupaṭṭhitā kāmā nimmitā kāmā paranimmitā kāmā animmitā kāmā pariggahitā kāmā apariggahitā kāmā mamāyitā3 kāmā amamāyitā4 kāmā sabbepi kāmāvacarā dhammā sabbepi rūpāvacarā dhammā sabbepi arūpāvacarā dhammā taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena* kāmā. ime vuccanti vatthukāmā.

3. mamāyikā - va, ka - machasaṁ.
4. amamāyikā - va - ka - machasaṁ.
* ramanīyaṭṭhena anissāraṭṭhenā'ti katthaci adhīka pāṭhā.

katame kilesakāmā: chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo kāmo, yo kāmesu kāmacchando kāmarāgo kāmanandi kāmataṇhā kāmasineho kāmapipāsā kāmapariḷāho kāmagedho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ.

2. addasaṁ kāma, te mūlaṁ - saṁkappā kāma, jāyasi
na taṁ saṁkappayissāmi - evaṁ kāma, na hehisī ti.

ime vuccanti kilesakāmā.

brahmacariyavā'ti 'brahmacariyaṁ' vuccati asaddhammasamāpattiyā ārati virati paṭivirati veramaṇī akiriyā akaraṇaṁ anajjhāpatti (velā-anatikkamo). api ca nippariyāyena brahmacariyaṁ vuccati ariyo aṭṭhaṅgiko maggo, seyyathīdaṁ2 sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi. yo iminā ariyena aṭṭhaṅgikena maggena upeto samupeto upagato samupagato3 uppanno samuppanno samannāgato, so vuccati brahmacariyavā. yathā ca dhanena dhanavā'ti vuccati, bhogena 'bhogavā'ti vuccati, yasena 'yasavā'ti vuccati, sippena ('sippavā'ti) vuccati, sīlena 'sīlavā'ti vuccati, viriyena 'viriyavā'ti vuccati, paññāya 'paññavā'ti vuccati vijjāya 'vijjavā'ti, vuccati, evameva yo iminā ariyena aṭṭhaṅgikena maggena upeto samupeto upagato samupagato uppanno samuppanno samannāgato so vuccati brahmacariyavāti 'kāmesu brahmacariyavā. '

1. ajjhaṅgā - machasaṁ
2. seyyathīdaṁ - machasaṁ
3. upāgato samupāgato - pu

[bjt page 94] [\x  94/]

metteyyāti bhagavā taṁ brāhmaṇaṁ gottena ālapati.
bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā: bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'metteyyāti bhagavā. '

vītataṇho sadā sato'ti 'taṇhā'ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā yassesā taṇhā pahīnā samucchinnā vūpasannā paṭippassaddhā1 abhabbuppattiyā ñāṇagginā daḍḍhā, so vuccati vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo vicchāto nibbuto sītībhūto sukhapaṭisaṁvedī2 brahmabhūtena attanā viharati. sadā'ti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ poṅkhānupoṅkhaṁ3 udakomikājātaṁ4 avīcisantatisahitaṁ phussitaṁ5 purebhattaṁ pacchābhattaṁ purimaṁ yāmaṁ' majjhimaṁ yāmaṁ pacchimaṁ yāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe.
. 8sato'ti catūhi kāraṇehi sato: kāye kāyānupassanāsatipaṭṭhānaṁ bhāvento sato vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato aparehipi catūhi kāraṇehi sato: asati parivajjanāya sato: satikaraṇīyānañca dhammānaṁ katattā sato: satipaṭipakkhānaṁ dhammānaṁ hatattā sato: satinimittānaṁ dhammānaṁ asammuṭṭhattā sato. aparehipi catūhi kāraṇehi sato: satiyā samannāgatattā sato: satiyā vasitattā sato: satiyā pāguññatāya sato: satiyā apaccoropanatāya sato. aparehipi catūhi kāraṇehi sato: satattā sato: santattā sato: samitattā sato: santadhammasamannāgatattā sato. buddhānussatiyā sato: dhammānussatiyā sato: saṅghānussatiyā sato: sīlānussatiyā sato: cāgānussatiyā sato: devatānussatiyā sato: ānāpānasatiyā sato: maraṇānussatiyā sato: kāyagatāsatiyā sato: upasamānussatiyā satoti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. so vuccati sato'ti 'vītataṇho sadā sato'.
. 8
saṅkhāya nibbuto bhikkhū'ti: 'saṅkhā' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi.

saṅkhāyāti saṅkhāya jānitvā tulayitvā tīrayitvā vibhāvayitvā vibhūtaṁ katvā, 'sabbe saṅkhārā aniccā'ti saṅkhāya jānitvā tulayitvā tīrayitvā vibhāvayitvā vibhūtaṁ katvā, 'sabbe saṅkhārā dukkhā'ti saṅkhāya jānitvā tulayitvā tīrayitvā vibhāvayitvā vibhūtaṁ katvā, 'sabbe dhammā anattā'ti saṅkhāya jānitvā tulayitvā tīrayitvā vibhāvayitvā vibhūtaṁ katvā, 'avijjāpaccayā saṅkhārā'ti saṅkhāya jānitvā tulayitvā tīrayitvā vibhāvayitvā vibhūtaṁ katvā, ---pe---
'yaṁ kiñci samudayadhammaṁ sabbaṁ taṁ nirodhadhamma'nti saṅkhāya jānitvā tulayitvā tīrayitvā vibhāvayitvā vibhūtaṁ katvā.

1. paṭipassaddhā - machasaṁ
2. sukhappaṭisaṁvedī - machasaṁ
3. pokhānupokhaṁ - syā
4. udakūmikajātaṁ - machasaṁ
5. phassitaṁ - machasaṁ, phusitaṁ - syā
6. purimayāma - machasaṁ
7. bhāvitattā - sī

[bjt page 96] [\x  96/]

atha vā aniccato saṅkhāya jānitvā tulayitvā tīrayitvā vibhāvayitvā vibhūtaṁ katvā. dukkhato saṅkhāya jānitvā tulayitvā tīrayitvā vibhāvayitvā vibhūtaṁ katvā. rogato saṅkhāya jānitvā tulayitvā tīrayitvā vibhāvayitvā vibhūtaṁ katvā. gaṇḍato saṅkhāya jānitvā tulayitvā tīrayitvā vibhāvayitvā vibhūtaṁ katvā. sallato saṅkhāya jānitvā tulayitvā tīrayitvā vibhāvayitvā vibhūtaṁ katvā. nissaraṇato saṅkhāya jānitvā tulayitvā tīrayitvā vibhāvayitvā vibhūtaṁ katvā. . 6nibbuto'ti rāgassa nibbāpitattā nibbuto, dosassa nibbāpitattā nibbuto, mohassa nibbāpitattā nibbuto, dosassa nibbāpitattā nibbuto, mohassa nibbāpitattā nibbuto, kodhassa nibbāpitattā nibbuto, upanāhassa nibbāpitattā nibbuto, makkhassa nibbāpitattā nibbuto, paḷāsassa nibbāpitattā nibbuto, issāya nibbāpitattā nibbuto, macchariyassa nibbāpitattā nibbuto, māyāya nibbāpitattā nibbuto, sāṭheyyassa nibbāpitattā nibbuto, thambhassa nibbāpitattā nibbuto, sārambhassa nibbāpitattā nibbuto, mānassa nibbāpitattā nibbuto, atimānassa nibbāpitattā nibbuto, madassa nibbāpitattā nibbuto, pamādassa nibbāpitattā nibbuto, sabbakilesānaṁ nibbāpitattā nibbuto, sabbaduccaritānaṁ nibbāpitattā nibbuto, sabbadarathānaṁ nibbāpitattā nibbuto, sabbapariḷāhānaṁ nibbāpitattā nibbuto, sabbasantāpānaṁ nibbāpitattā nibbuto, sabbākusalābhisaṅkhārānaṁ nibbāpitattā nibbuto.

('bhikkhū'ti) sattannaṁ dhammānaṁ bhinnattā bhikkhu: sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti, bhinnāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

''pajjena katena attanā (sabhiyāti bhagavā)
parinibbānagato vitiṇṇakaṅkho
vibhavaṁ tvaṁ ca vippahāya
vusitvā khīṇapunabbhavo sa bhikkhū''ti
'saṅkhāya nibbuto bhikkhu. '

tassa no santi iñjitāti 'tassā'ti arahato khīṇāsavassa. iñjitā'ti taṇhiñjitaṁ diṭṭhiñjitaṁ māniñjitaṁ kilesiñjitaṁ kāmiñjitaṁ, tassime iñjitā natthi, na santi, na saṁvijjanti, nūpalabbhanti, pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā'ti 'tassa no santi iñjitā'.

tenāha bhagavā:

''kāmesu brahmacariyavā (metteyyāti bhagavā)
vītataṇho sadā sato,
saṅkhāya nibbuto bhikkhu
tassa no santi iñjitā''ti.

2-3

so ubhantamabhiññāya
majjhe mantā na lippati
taṁ brūmi mahāpuriso'ti
so' dha1 sibbanimaccagā.

so ubhantamabhiññāya majjhe mantā na lippatīti: 'antā'ti dve antā: phasso eko anto, phassasamudayo dutiyo anto, phassanirodho majjhe. atītaṁ eko anto, anāgataṁ dutiyo anto, paccuppannaṁ majjhe. sukhā vedanā eko anto, dukkhā vedanā dutiyo anto, adukkhamasukhā vedanā majjhe. nāmaṁ eko anto, rūpaṁ dutiyo anto, viññāṇaṁ majjhe. cha ajjhattikāni āyatanāni eko anto, cha bāhirāni āyatanāni dutiyo anto, viññāṇaṁ majjhe. sakkāyo eko anto, sakkāyasamudayo dutiyo anto, sakkāyanirodho majjhe. mantā vuccati paññā ''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. ''

1. so idha - ma. cha. saṁ

[bjt page 98] [\x  98/]

lepā'ti dve lepā: taṇhālepo ca, diṭṭhilepo ca. katamo taṇhālepo: . 7yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ pariggahitaṁ mamāyitaṁ, idaṁ mama, etaṁ mama, ettakaṁ mama, ettāvatā mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo2 raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ, ayaṁ taṇhālepo. katamo diṭṭhilepo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho3 viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni, ayaṁ diṭṭhilepo.
. 7
so ubhantamabhiññāya majjhe mantā na lippatī'ti so ubho ca ante majjhañca mantāya abhiññāya jānitvā tulayitvā tīrayitvā vibhāvayitvā vibhūtaṁ katvā, na lippati na palippati na upalippati alitto asaṁlitto anupalitto nikkhanto nissaṭo vippamutto visaṁyutto vimariyādīkatena cetasā viharatīti. 'so ubhantamabhiññāya majjhe mantā na lippati'.

taṁ brūmi mahāpuriso'ti mahāpuriso aggapuriso seṭṭhapuriso viseṭṭhapuriso pāmokkhapuriso uttamapuriso pavarapuriso'ti, taṁ brūmi taṁ kathemi taṁ bhaṇāmi taṁ dīpemi taṁ voharāmi. āyasmā sāriputto bhagavantaṁ etadavoca: ''mahāpuriso mahāpuriso'ti bhante, vuccati. kittāvatā nu kho bhante mahāpuriso hotī''ti ''vimuttacittattā khvāhaṁ sāriputta mahāpuriso'ti vadāmi.

1. mariyādītaṁ - machasaṁ natthi
2. gāmanigamanagarajanapadarājadhāniyo-pana
3. vipariyāsaggāho - machasaṁ

[bjt page 100] [\x 100/]

avimuttacittattā1 no mahāpuriso'ti vadāmi. kathaṁ ca sāriputta, vimuttacitto hoti: idha sāriputta, bhikkhu ajjhattaṁ kāye kāyānupassī viharati ātāpī sampajāno satimā vineyya loke abhijjhādomanassaṁ, tassa kāye kāyānupassino viharato cittaṁ virajjati vimuccati anupādāya āsavehi. vedanāsu vedanānupassino viharato cittaṁ virajjati vimuccati anupādāya āsavehi. citte cittānupassino viharato cittaṁ virajjati vimuccati anupādāya āsavehi. dhammesu dhammānupassino viharato cittaṁ virajjati vimuccati anupādāya āsavehi. evaṁ kho sāriputta, vimuttacitto hoti. vimuttacittattā khvāhaṁ sāriputta, mahāpurisoti vadāmi. avimuttacittattā no mahāpuriso'ti vadāmīti. [a] taṁ brūmi mahāpuriso'ti.

sodha sibbanimaccagā'ti 'sibbanī vuccati taṇhā. ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ''. 1
yassesā sibbanī taṇhā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so sibbaniṁ taṇhā accagā upaccagā atikkanto samatikkanto vītivattoti' sodha sibbanimaccagā. '

tenāha bhagavā:

''so ubhantamabhiññāya
majjhe mattā na lippati
taṁ brūmi mahāpuriso'ti
so'dha sibbanimaccagā''ti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hama'smīti.

tissametteyya suttaniddeso samatto.

1. adhimuttacittā - pana
2. ekavāsanā vāsitā - pana
[a.] satipaṭṭhānasaṁyutta - nālakavagga - mahā purisaputta

[bjt page 102] [\x 102/]

3. puṇṇaka suttaniddeso.

3-1

anejaṁ mūladassāviṁ - (iccāyasmā puṇṇako)
atthi pañhena āgamaṁ
kiṁ nissitā isayo manujā
khattiyā brāhmaṇā devatānaṁ
yaññamakappayiṁsu puthū idha loke
pucchāmi taṁ bhagavā brūhi metaṁ.

anejaṁ mūladassāvinti: 'ejā' vuccati taṇhā. ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sā ejā taṇhā buddhassa bhagavato pahīnā ucchinnamūlā tālāvatthukatā anabhāvakatā1 āyatiṁ anuppādadhammā. tasmā buddho anejo. ejāya pahīnattā anejo. bhagavā lābhe'pi na iñjati, alābhe'pi na iñjati, yase'pi na iñjati, ayase'pi na iñjati, pasaṁsāyapi na iñjati nindāya'pi na iñjati, sukhe'pi na iñjati, dukkhe'pi na iñjati, na calati na vedhati nappavedhatīti 'anejaṁ'. mūladassāvinti bhagavā mūladassāvinti bhagavā mūladassāvī, hetudassāvī nidānadassāvī sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī. tīṇi akusalamūlāni: lobho akusalamūlaṁ, doso akusalamūlaṁ, moho akusalamūlaṁ, vuttaṁ hetaṁ bhagavatā: tīṇimāni bhikkhave nidānāni kammānaṁ samudayāya. 'na bhikkhave lobhajena kammena dosajena kammena mohajena kammena devā paññāyanti, manussā paññāyanti, yā vā panaññā'pi kāci sugatiyo. atha kho bhikkhave lobhajena kammena dosajena kammena mohajena kammena nirayo paññāyati, tiracchānayoni paññāyati, pettivisayo paññāyati yā vā panaññā'pi kāci duggatiyo. niraye tiracchānayoniyā pettivisaye2 attabhāvābhinibbattiyā imāni tīṇi akusalamūlānī''ti[a] bhagavā jānāti, passati. evampi. 9bhagavā mūladassāvī, hetudassāvī, nidānadassāvī, sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī.

1. anabhāvaṁgatā-va-ka
anabhāvaṁ katā - machasaṁ
2. pittivisaye-ka e ci
[a.] tikaṅguttara-

[bjt page 104] [\x 104/]

tīṇī kusalamūlāni: alobho kusalamūlaṁ, adoso kusalamūlaṁ, amoho kusalamūlaṁ, vuttaṁ hetaṁ bhagavatā: tīṇimāni bhikkhave nidānāni kammānaṁ samudayāya. katamāni tīṇi: lobho nidānaṁ kammānaṁ samudayāya, doso nidānaṁ kammānaṁ samudayāya, moho nidānaṁ kammānaṁ samudayāya. na bhikkhave alobhajena kammena adosajena kammena amohajena kammena nirayo paññāyati, tiracchānayoni paññāyati, pettivisayo paññāyati, yā vā panaññā'pi kāci duggatiyo. atha kho bhikkhave alobhajena kammena adosajena kammena amohajena kammena devā paññāyanti, manussā paññāyanti yā vā panaññāpi kāci sugatiyo devesu ca manussesu ca attabhāvābhi nibbattiyā. imāni tīṇi kusalamūlānī'ti. *bhagavā jānāti passati, evampi bhagavā mūladassāvī, hetudassāvī, nidānadassāvī, sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī. vuttaṁ hetaṁ bhagavatā, ''ye keci bhikkhave dhammā akusalā akusalabhāgiyā akusalapakkhikā sabbete avijjāmūlakā avijjāsamosaraṇā, avijjāsamugghātā, sabbe te samugghātaṁ gacchantī''ti bhagavā jānāti passati. evampi bhagavā mūladassāvī, hetudassāvī, nidānadassāvī, sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī.
vuttaṁ hetaṁ bhagavatā ''ye keci me bhikkhave dhammā kusalā kusalabhāgiyā kusalapakkhikā sabbe te appamādamūlakā, appamādasamosaraṇā, appamādo tesaṁ dhammānaṁ aggamakkhāyatī''ti bhagavā jānāti passati. evampi bhagavā mūladassāvī, hetudassāvī, nidānadassāvī, sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī.
atha vā bhagavā jānāti passati ''avijjā mūlaṁ saṅkhārānaṁ saṅkhārā mūlaṁ viññāṇassa, viññāṇaṁ mūlaṁ nāmarūpassa, nāmarūpaṁ mūlaṁ saḷāyatanassa, saḷāyatanaṁ mūlaṁ phassassa, phasso mūlaṁ vedanāya, vedanā mūlaṁ taṇhāya, taṇhā mūlaṁ upādānassa, upādānaṁ mūlaṁ bhavassa, bhavo mūlaṁ jātiyā, jāti mūlaṁ jarāmaraṇassā''ti bhagavā jānāti passati evampi bhagavā mūladassāvī, hetudassāvī, nidānadassāvī, sambhavadassāvī, pabhavadassāvī, samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī.
atha vā, bhagavā jānāti passati cakkhu mūlaṁ cakkhurogānaṁ, sotaṁ mūlaṁ sotarogānaṁ, ghānaṁ mūlaṁ ghānarogānaṁ, jivhā mūlaṁ jivhārogānaṁ kāyo mūlaṁ kāyarogānaṁ, mano mūlaṁ cetasikānaṁ dukkhāna''nti bhagavā jānāti passati. evampi bhagavā mūladassāvī, hetudassāvī,
nidānadassāvī, sambhavadassāvī, pabhavadassāvī,
samuṭṭhānadassāvī, āhāradassāvī, ārammaṇadassāvī, paccayadassāvī, samudayadassāvī'ti 'anejaṁ mūladassāvīṁ.

*

[bjt page 106] [\x 106/]

iccāyasmā puṇṇako'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. puṇṇakoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā puṇṇako.

atthi pañhena āgamanti. pañhena atthiko. 1 āgatomhi pañhaṁ pucchitukāmo2 āgatomhi pañhaṁ sotukāmo āgatomhīti evampi 'atthi pañhena āgamaṁ' atha vā pañhatthikānaṁ pañhaṁ pucchitukāmānaṁ pañhaṁ sotukāmānaṁ āgamanaṁ abhikkamanaṁ upasaṅkamanaṁ payirupāsanaṁ atthīti evampi 'atthi pañhena āgamaṁ' atha vā pañhāgamo tuyhaṁ atthi tvampi pahū visavi alamatto mayā pucchitaṁ kathetuṁ vissajjetuṁ3 vahassetaṁ bhāranti evampi 'atthi pañhena āgamaṁ'.

kiṁ nissitā isayo manujā'ti kiṁ nissitā āsitā4 allīnā upagatā ajjhositā adhimuttā. 5 isayo'ti isināmakā ye keci isipabbajjaṁ pabbajitā: ājīvakā nighaṇṭhā jaṭilā tāpasā. manujā'ti manussā vuccantīti 'kiṁ nissitā isayo manujā'.

khattiyā brāhmaṇā devatānanti: khattiyāti ye keci khattiyajātikā. brāhmaṇā'ti ye keci bhovādikā. devatānanti ājīvakasāvakānaṁ ājīvakā devatā, nighaṇṭhasāvakānaṁ nighaṇṭhā devatā, jaṭilasāvakānaṁ jaṭilā devatā, paribbājakasāvakānaṁ paribbājakā devatā, avaruddhakasāvakānaṁ avaruddhakā6 devatā, hatthivatikānaṁ hatthi devatā, assavatikānaṁ assā devatā, govatikānaṁ gāvo devatā8 kukkuravatikānaṁ kukkurā devatā, kākavatikānaṁ kākā devatā, vāsudevavatikānaṁ vāsudevo devatā, baladevavatikānaṁ baladevo devatā, puṇṇabhaddavatikānaṁ puṇṇabhaddo devatā, maṇibhaddavatikānaṁ maṇibhaddo devatā, aggivatikānaṁ aggi devatā, nāgavatikānaṁ nāgā devatā, supaṇṇavatikānaṁ supaṇṇā devatā, yakkhavatikānaṁ yakkhā devatā, asuravatikānaṁ asurā devatā, gandhabbavatikānaṁ gandhabbā devatā, mahārājavatikānaṁ mahārājāno devatā, candavatikānaṁ cando devatā, suriyavatikānaṁ suriyo devatā, indavatikānaṁ indo devatā, brahmavatikānaṁ brahmā devatā, devavatikānaṁ devo devatā disāvatikānaṁ disā devatā. ye yesaṁ dakkhiṇeyyā te tesaṁ devatā'ti khattiyā brāhmaṇā devatānaṁ'.

1. pañhatthikāmhā-bahusu
2. pañhaṁ pucchitamhā-panana
3. visajjetuṁ-machasaṁ
4. asitā-va, pa na
5. avimuttā-ca
6. aviruddhakasāvakānaṁ aviruddhatā-machasaṁ

[bjt page 108] [\x 108/]

yaññamakappiyiṁsu puthūdha loketi 'yaññaṁ' vuccati deyyadhammo: cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ, [i] seyyāvasathapadīpeyyaṁ, yaññamakappiyiṁsu''ti ye'pi yaññaṁ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālagandhavilepanaṁ seyyāvasathapadīpeyyaṁ te'pi yaññaṁ kappenti. ye'pi yaññaṁ abhisaṅkharonti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ, seyyāvasathapadīpeyyaṁ, te'pi yaññaṁ kappenti. ye'pi yaññaṁ denti yajanti pariccajantī cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ, seyyāvasathapadīpeyyaṁ, te'pi yaññaṁ kappenti. puthū'ti yaññā vā ete puthū. yaññayājakā vā2 ete puthū, dakkhiṇeyyā vā ete puthu.

kathaṁ yaññā vā ete puthū: bahukā3 ete yaññā: cīvarapiṇḍapātabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. evaṁ yaññavā ete puthū. 4 kathaṁ yaññayājakā vā ete puthū: bahukā ete yaññayājakā: khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca, evaṁ yaññayājakā vā ete puthū. kathaṁ dakkhiṇeyyā vā ete puthū: bahukā ete dakkhiṇeyyā puthū: samaṇabrāhmaṇā kapaṇaddhikavaṇibbakayācakā, evaṁ dakkhiṇeyyā vā ete puthū. idha loke'ti manussaloke'ti 'yaññamakappayiṁsu puthūdha loke. '

. 7pucchāmi taṁ bhagavā brūhi meta'nti 'pucchā'ti tisso pucchā: adiṭṭhajotanā pucchā, diṭṭhasaṁsandanā pucchā vimaticchedanā pucchā, katamā adiṭṭhajotanā pucchā: pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ tassa ñāṇāya dassanāya tulanāya tīraṇāya vibhāvanāya5. pañhaṁ pucchati, ayaṁ adiṭṭhajotanā pucchā. katamā diṭṭhasaṁsandanā pucchā: pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ. aññehi paṇḍitehi saddhiṁ saṁsandanatthāya pañhaṁ pucchati. ayaṁ diṭṭhasaṁsandanā pucchā. katamā vimaticchedanā pucchā: pakatiyā saṁsayapakkhanto6. hoti vimatipakkhanto dveḷhakajāto evannu kho na nu kho kinnukho kathaṁnu kho'ti. so vimaticchedanatthāya pañhaṁ pucchati. ayaṁ vimaticchedanā pucchā. imā tisso pucchā.
1. mālāgandhaṁ vilepanaṁ - syā
2. yajakā vā - syā
3. bahukānaṁ - machasaṁ
4. ete yaññāvā ete puthū-pana
5. vibhūtatthāya vibhāvanatthāya - machasaṁ, syā.
6. saṁsayapakkhando - machasaṁ

[bjt page 110] [\x 110/]

aparāpi tisso pucchā: manussapucchā, amanussapucchā, nimmitapucchā. katamā manussapucchā: manussā buddhaṁ bhagavantaṁ upasaṅkamitvā pañhaṁ pucchanti: bhikkhū pucchanti, bhikkhuṇiyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti, ayaṁ manussapucchā. katamā amanussapucchā: amanussā buddhaṁ bhagavantaṁ upasaṁkamitvā pañhaṁ pucchanti: nāgā pucchanti, supaṇṇā pucchanti, yakkhā pucchanti, asurā pucchanti. gandhabbā pucchanti, mahārājāno pucchanti, indā pucchanti, brahmāno pucchanti, devā pucchanti, ayaṁ amanussapucchā. katamā nimmitapucchā: yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ, taṁ so nimmito[i] buddhaṁ bhagavantaṁ upasaṅkamitvā pañhaṁ pucchati, bhagavā vissajjeti. ayaṁ nimmitapucchā. imā tisso pucchā.

aparāpi 'tisso pucchā: attatthapucchā paratthapucchā ubhayatthapucchā. aparāpi tisso pucchā: diṭṭhadhammikatthapucchā samparāyikatthapucchā paramatthapucchā. aparāpi tisso pucchā: anavajjapucchā nikkilesatthapucchā vodānatthapucchā: aparāpi tisso pucchā: atītapucchā anāgatapucchā paccuppannapucchā. aparāpi tisso pucchā: kusalapucchā akusalapucchā avyākatapucchā. aparāpi tisso pucchā: satipaṭṭhānapucchā sammappadhānapucchā iddhipādapucchā. aparāpi tisso pucchā indriyapucchā balapucchā bojjhaṅgapucchā. aparāpi tisso pucchā: maggapucchā phalapucchā nibbānapucchāti.

pucchāmi tanti: pucchāmi taṁ, yācāmi taṁ, ajjhesāmi taṁ, pasādemi taṁ, kathayassu me'ti 'pucchāmi taṁ. ' bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti. 'pucchāmi taṁ bhagavā brūhi metaṁ'.

tenāha so brāhmaṇo:

''anejaṁ mūladassāviṁ - (iccāyasmā puṇṇako)
atthi pañhena āgamaṁ
kiṁ nissitā isayo manujā
khattiyā brāhmaṇā devatānaṁ
yaññamakappiyiṁsu puthūdha loke
pucchāmi taṁ bhagavā brūhi meta''nti.

3. so nimmito - machasaṁ

[bjt page 112] [\x 112/]

3-2

ye keci me isayo manujā (puṇṇakāti bhagavā)
khattiyā brāhmaṇā devatānaṁ
yaññamakappiyiṁsu puthū'dha loke
āsiṁsamānā[i] puṇṇaka itthabhāvaṁ2
jaraṁ sitā yaññamakappayiṁsu.

ye keci me isayo manujā'ti: 'yekecī'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ3 ye kecī'ti. isayoti isināmakā ye keci isipabbajjaṁ pabbajitā: ājīvakā nigaṇṭhā jaṭilā tāpasā. manujāti manussā vuccantīti 'ye keci me isayo manujā puṇṇakāti bhagavā'.

khattiyā brāhmaṇā devatānanti: 'khattiyā'ti ye keci khattiyajātikā, brāhmaṇāti ye keci bhovādikā, devatānanti ājīvakasāvakānaṁ ājīvakā devatā, nighaṇṭhasāvakānaṁ nighaṇṭhā devatā, jaṭilasāvakānaṁ jaṭilā devatā, paribbājakasāvakānaṁ paribbājakā devatā, avaruddhakasāvakānaṁ avaruddhakā devatā, hatthivatikānaṁ hatthi devatā, assavatikānaṁ assā devatā, govatikānaṁ gāvo devatā kukkuravatikānaṁ kukkurā devatā, kākavatikānaṁ kākā devatā, vāsudevavatikānaṁ vāsudevo devatā, baladevavatikānaṁ baladevo devatā, puṇṇabhaddavatikānaṁ puṇṇabhaddo devatā, maṇibhaddavatikānaṁ maṇibhaddo devatā, aggivatikānaṁ aggi devatā, nāgavatikānaṁ nāgā devatā, supaṇṇavatikānaṁ supaṇṇā devatā, yakkhavatikānaṁ yakkhā devatā, asuravatikānaṁ asurā devatā, gandhabbavatikānaṁ gandhabbā devatā, mahārājavatikānaṁ mahārājāno devatā, candavatikānaṁ cando devatā, suriyavatikānaṁ suriyo devatā, indavatikānaṁ indo devatā, brahmavatikānaṁ brahmā devatā, devavatikānaṁ devo devatā disāvatikānaṁ disā devatā. ye yesaṁ dakkhiṇeyyā te tesaṁ devatā'ti khattiyā brāhmaṇā devatānaṁ'.

yaññamakappayiṁsu puthūdha loketi: yaññaṁ vuccati deyyadhammo: cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ, seyyāvasathapadīpeyyaṁ, yaññamakappiyiṁsu''ti ye'pi yaññaṁ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālagandhavilepanaṁ seyyāvasathapadīpeyyaṁ te'pi yaññaṁ kappenti. ye'pi yaññaṁ abhisaṅkharonti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ, seyyāvasathapadīpeyyaṁ, te'pi yaññaṁ kappenti. ye'pi yaññaṁ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ, seyyāvasathapadīpeyyaṁ, te'pi yaññaṁ kappenti. puthū'ti yaññā vā ete puthū. yaññayājakā vā ete puthū, dakkhiṇeyyā vā ete puthu.

kathaṁ yaññā vā ete puthū: bahukā3 ete yaññā: cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. evaṁ yaññāvā ete puthū. 4 kathaṁ yaññayājakā vā ete puthū: bahukā ete yaññayājakā: khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca, evaṁ yaññayājakā vā ete puthū. kathaṁ dakkhiṇeyyā vā ete puthū: bahukā ete dakkhiṇeyyā puthū: samaṇabrāhmaṇā kapaṇaddhikavaṇibbakayācakā, evaṁ dakkhiṇeyyā vā ete puthū. idha loke'ti manussaloke'ti 'yaññamakappayiṁsu puthūdha loke. '

āsiṁsamānā puṇṇaka itthabhāvanti: 'āsiṁsamānā'ti rūpapaṭilābhaṁ āsiṁsamānā, saddapaṭilābhaṁ āsiṁsamānā, gandhapaṭilābhaṁ āsiṁsamānā, rasapaṭilābhaṁ āsiṁsamānā, phoṭṭhabbapaṭilābhaṁ āsiṁsamānā, puttapaṭilābhaṁ āsiṁsamānā, dārapaṭilābhaṁ āsiṁsamānā, dhanapaṭilābhaṁ āsiṁsamānā, yasapaṭilābhaṁ āsiṁsamānā, issariyapaṭilābhaṁ āsiṁsamānā, khattiyamahāsālakule attabhāvapaṭilābhaṁ āsiṁsamānā, brāhmaṇamahāsālakule attabhāvapaṭilābhaṁ āsiṁsamānā, gahapatimahāsālakule attabhāvapaṭilābhaṁ

1. āsīsamānāti - machasaṁ
2. itthattaṁ - machasaṁ
itthataṁ - syā
3. pariyādāya vacanametaṁ-pana, syā

[bjt page 114] [\x 114/]

āsiṁsamānā, cātummahārājikesu, 1 devesu attabhāvapaṭilābhaṁ āsiṁsamānā, tāvatiṁsesu devesu attabhāvapaṭilābhaṁ āsiṁsamānā, yāmesu devesu attabhāvapaṭilābhaṁ āsiṁsamānā, tusitesu devesu attabhāvapaṭilābhaṁ āsiṁsamānā, nimmāṇaratīsu devesu attabhāvapaṭilābhaṁ āsiṁsamānā, paranimmitavasavattīsu devesu attabhāvapaṭilābhaṁ āsiṁsamānā, brahmakāyikesu devesu attabhāvapaṭilābhaṁ āsiṁsamānā, icchamānā3 sādiyamānā, patthayamānā pihayamānā abhijappamānāti 'āsiṁsamānā'. puṇṇaka itthabhāvanti: ettha attabhāvābhinibbattiṁ āsiṁsamānā, ettha khattiyamahāsālakule attabhāvābhinibbattiṁ āsiṁsamānā, ettha brāhmaṇamahāsālakule attabhāvābhinibbattiṁ āsiṁsamānā, ettha gahapatimahāsālakule attabhāvābhinibbattiṁ āsiṁsamānā, ettha cātummahārājikesu attabhāvābhinibbattiṁ āsiṁsamānā, ettha devesu attabhāvābhinibbattiṁ āsiṁsamānā, ettha tāvatiṁsesu devesu attabhāvābhinibbattiṁ āsiṁsamānā, ettha yāmesu devesu attabhāvābhinibbattiṁ āsiṁsamānā, ettha tusitesu devesu attabhāvābhinibbattiṁ āsiṁsamānā, ettha nimmāṇaratīsu devesu attabhāvābhinibbattiṁ āsiṁsamānā, ettha paranimmitavasavattīsu devesu attabhāvābhinibbattiṁ āsiṁsamānā, ettha brahmakāyikesu devesu attabhāvābhinibbattiṁ āsiṁsamānā icchamānā sādiyamānā patthayamānā pihayamānā abhijappamānāti 'āsiṁsamānā puṇṇaka itthabhāvaṁ.
jaraṁ sitā yaññamakappayiṁsūti: jarānissitā vyādhinissitā maraṇanissitā (sokaparidevadukkhadomanassupāyāsanissitā). yadeva te jāti nissitā tadeva te jarānissitā, yadeva te jarānissitā tadeva te vyādhinissitā, yadeva te vyādhinissitā tadeva te maraṇanissitā, yadeva te maraṇanissitā tadeva te sokaparidevadukkhadomanassupāyāsanissitā, yadeva te sokaparidevadukkhadomanassupāyāsanissitā tadeva te gatinissitā, yadeva te gatinissitā tadeva te uppattinissitā, yadeva te uppattinissitā tadeva te paṭisandhinissitā, yadeva te paṭisandhinissitā tadeva te bhavanissitā, yadeva te bhavanissitā tadeva te saṁsāranissitā, yadeva te saṁsāranissitā tadeva te vaṭṭanissitā, allīnā upagatā ajjhositā adhimuttāti 'jaraṁ sitā yaññamakappiyiṁsu'.

tenāha bhagavā:

''ye keci me isayo manujā (puṇṇakāti bhagavā)
khattiyā brāhmaṇā devatānaṁ
yaññamakappayiṁsu puthū'dha loke
āsiṁsamānā puṇṇaka itthabhāvaṁ
jaraṁsitā yaññamakappayiṁsū''ti.

1. cātumahārājikesu - machasaṁ
2. yāmadevesu-va, ka
3. icchayamānā - machasaṁ

[bjt page 116] [\x 116/]

3-3

ye keci'me isayo manujā (iccāyasmā puṇṇako)
khattiyā brāhmaṇā devatānaṁ
yaññamakappayiṁsu1 puthū'dha loke
kacci su2 te bhagavā yaññapathe appamattā
atāru3 jātiñca jarañca mārisa
pucchāmi taṁ bhagavā brūhi metaṁ.

ye keci me isayo manujāti: 'ye kecī'ti me isayo manujā khattiyā brāhmaṇā devatānaṁ yaññamakappayiṁsu puthū'dha loke kacci su te bhagavā yaññāpathe appamattāti: kaccisū'ti saṁsayapucchā vimatipucchā dveḷhakapucchā anekaṁsapucchā, evaṁ nu kho na nu kho kinnu kho kathannu khoti kaccisu. te'ti yaññayājakā vuccanti.
bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavā'ti. 'kacci su te bhagavā' yaññapathe appamattāti: yañño yeva vuccati yaññapatho, yathā ariyamaggo ariyapatho, devamaggo devapatho, brahmamaggo brahmapatho, evameva yañño yeva vuccati yaññapatho. apamattāti. yepi* yaññapathe appamattā sakaccakārino sātaccakārino aṭṭhitakārino anolīnavuttino4 anikkhittachandā anikkhittadhurā taccaritā tabbahulā taggarukā tanninnā tapponā5 tappabbhārā tadadhimuttā tadadhipateyyā6 tepi yaññāpathe appamattā, yepi yaññaṁ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ sakkaccakārino sātaccakārino aṭṭhitakārino anolīnavuttino anikkhittachandā anikkhittadhurā taccaritā tabbahulā taggarukā tanninnā tapponā tappabbhārā tadadhimuttā tadadhipateyyā tepi yaññāpathe appamattā, yepi yaññaṁ abhisaṁkharonti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānamālāgandhavilepanaṁ7 seyyāvasathapadīpeyyaṁ sakkaccakārino sātaccakārino aṭṭhitakārino anolīnavuttino anikkhittachandā anikkhittadhurā taccaritā tabbahulā taggarukā tanninnā tapponā tappabbhārā tadadhimuttā tadadhipateyyā tepi yaññāpathe appamattā, yepi yaññaṁ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ sakkaccakārino sātaccakārino aṭṭhitakārino anolīnavuttino anikkhittachandā anikkhittadhurā taccaritā tabbahulā taggarukā tanninnā tapponā tappabbhārā tadadhimuttā tadadhipateyyā tepi yaññāpathe appamattāti 'kacci su te bhagavā yaññapathe appamattā'.

atāru3 jātiñca jarañca mārisāti: jātijarāmaraṇaṁ8 atariṁsu uttariṁsu patariṁsu samatikkamiṁsu vītivattiṁsu. mārisāti piyavacanaṁ garuvacanaṁ sagāravasappatissādhivacanametaṁ 'mārisā'ti. 'atāru jātiñca jarañca mārisa'.

* ''yepi'' iti machasaṁ, syāmapotthakesu natthi.
1. yaññamakappiṁsu-syā.
2. kaccissu-syā.
3. atāruṁ-syā.
4. anolīnavuttikā-va, ka, pana
5. tappoṇa - machasaṁ
6. tadādhipateyyā - syā
7. mālāgandhaṁ - syā,
8. jarāmaraṇaṁ - machasaṁ

[bjt page 118] [\x 118/]

pucchāmi taṁ bhagavā brūhi metanti: 'pucchāmi ta'nti pucchāmi taṁ, ajjhesāmi taṁ, pasādemi taṁ, kathayassū meti 'pucchāmi taṁ'. bhagavāti gāravādhivacanaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'pucchāmi taṁ bhagavā brūhi metaṁ'.

tenāha so brāhmaṇo:

''ye keci me isayo manujā (iccāyasmā puṇṇako)
khattiyā brāhmaṇā, devatānaṁ,
yaññamakappayiṁsu puthūdha loke
kacci su te bhagavā yaññapathe appamattā
atāru jātiñca jarañca mārisa,
pucchāmi taṁ bhagavā brūhi meta''nti.

3-4

āsiṁsanti1 thomayanti abhijappanti juhanti (puṇṇakāti bhagavā)
kāmābhijappanti paṭicca lābhaṁ,
te yājayogā bhavarāgarattā
nātariṁsu jātijaranti brūmi.

āsiṁsanti thomayanti abhijappanti juhantī'ti: 'āsiṁsantī'ti rūpapaṭilābhaṁ āsiṁsanti, saddapaṭilābhaṁ āsiṁsanti, gandhapaṭilābhaṁ āsiṁsanti, rasapaṭilābhaṁ āsiṁsanti, phoṭṭhabbapaṭilābhaṁ āsiṁsanti, puttapaṭilābhaṁ2 āsiṁsanti, dārapaṭilābhaṁ āsiṁsanti, dhanapaṭilābhaṁ āsiṁsanti, yasapaṭilābhaṁ āsiṁsanti, issariyapaṭilābhaṁ āsiṁsanti, khattiyamahāsālakule attabhāvapaṭilābhaṁ āsiṁsanti, brāhmaṇamahāsālakule attabhāvapaṭilābhaṁ āsiṁsanti, gahapatimahāsālakule attabhāvapaṭilābhaṁ āsiṁsanti, cātummahārājikesu devesu attabhāvapaṭilābhaṁ āsiṁsanti, brahmakāyikesu devesu attabhāvapaṭilābhaṁ āsiṁsanti, icchanti sādiyanti patthayanti pihayantīti āsiṁsanti.

thomayantīti: yaññaṁ vā thomenti, phalaṁ vā thomenti, dakkhiṇeyye3 vā thomenti. kathaṁ yaññaṁ thomenti: suciṁ dinnaṁ4 manāpaṁ dinnaṁ, paṇītaṁ dinnaṁ, kālena dinnaṁ, kappiyaṁ dinnaṁ, viceyya dinnaṁ, anavajjaṁ dinnaṁ, abhiṇhaṁ dinnaṁ, dadaṁ cittaṁ pasāditanti thomenti, kittenti vaṇṇenti pasaṁsanti. evaṁ yaññaṁ thomayanti.

1. āsīsanti-va, pana, machasaṁ
2. puttadāradhanayasaissariyaṁ -va, ka, ma
3. dakkhiṇeyyaṁ - syā
4. piyaṁ dinnaṁ - syā

[bjt page 120] [\x 120/]

kathaṁ phalaṁ thomenti: ito nidānaṁ rūpapaṭilābho bhavissati, saddapaṭilābho bhavissati, gandhapaṭilābho bhavissati, rasapaṭilābho bhavissati, phoṭṭhabbapaṭilābho bhavissati, puttapaṭilābho bhavissati, dārapaṭilābho bhavissati, dhanapaṭilābho bhavissati, yasapaṭilābho bhavissati, issariyapaṭilābho bhavissati,
khattiyamahāsālakule attabhāvapaṭilābho bhavissati,
brāhmaṇamahāsālakule attabhāvapaṭilābho bhavissati,
gahapatimahāsālakule attabhāvapaṭilābho bhavissati,
cātummahārājikesu devesu attabhāvapaṭilābho bhavissati,
brahmakāyikesu devesu attabhāvapaṭilābho bhavissatīti thomenti, kittenti vaṇṇenti pasaṁsantīti evaṁ phalaṁ thomenti.

kathaṁ dakkhiṇeyye thomenti: dakkhiṇeyyā jātisampannā gottasampannā ajjhāyakā mantadharā tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ padakā veyyākaraṇā lokāyatamahāpurisalakkhaṇesu anavayāti, vītarāgā vā rāgavinayāya vā paṭipannā, vītadosā vā dosavinayā vā paṭipannā, vītamohā vā mohavinayāya vā paṭipannā, saddhāsampannā sīlasampannā samādhisampannā paññāsampannā vimuttisampannā vimuttiñāṇadassanasampannāti thomenti kittenti vaṇṇenti pasaṁsanti. evaṁ dakkhiṇeyye thomentīti 'āsiṁsanti thomenti'.

abhijappantīti: rūpapaṭilābhaṁ abhijappanti, saddapaṭilābhaṁ abhijappanti, gandhapaṭilābhaṁ abhijappanti, rasapaṭilābhaṁ abhijappanti, phoṭṭhabbapaṭilābhaṁ abhijappanti, puttapaṭilābhaṁ abhijappanti, dārapaṭilābhaṁ abhijappanti, dhanapaṭilābhaṁ abhijappanti, yasapaṭilābhaṁ abhijappanti, issariyapaṭilābhaṁ abhijappanti, khattiyamahāsālakule attabhāvapaṭilābhaṁ abhijappanti, brāhmaṇamahāsālakule attabhāvapaṭilābhaṁ abhijappanti, gahapatimahāsālakule attabhāvapaṭilābhaṁ abhijappanti, cātummahārājikesu devesu attabhāvapaṭilābhaṁ abhijappanti, brahmakāyikesu devesu attabhāvapaṭilābhaṁ abhijappantīti 'āsiṁsanti thomayanti abhijappanti. ' juhantīti juhanti denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ antaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyanti 'āsiṁsanti thomenti abhijappanti juhanti'
puṇṇakāti bhagavāti: puṇṇakā'ti bhagavā taṁ brāhmaṇaṁ nāmena ālapati.
bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'puṇṇakāti bhagavā. '

kāmābhijappanti paṭicca lābhanti: rūpapaṭilābhaṁ paṭicca kāme abhijappanti, saddapaṭilābhaṁ paṭicca kāme abhijappanti, gandhapaṭilābhaṁ paṭicca kāme abhijappanti, rasapaṭilābhaṁ paṭicca kāme abhijappanti, phoṭṭhabbapaṭilābhaṁ paṭicca kāme abhijappanti, puttapaṭilābhaṁ paṭicca kāme abhijappanti, dārapaṭilābhaṁ paṭicca kāme abhijappanti, dhanapaṭilābhaṁ paṭicca kāme abhijappanti, yasapaṭilābhaṁ paṭicca kāme abhijappanti, issariyapaṭilābhaṁ paṭicca kāme abhijappanti, khattiyamahāsālakule attabhāvapaṭilābhaṁ paṭicca kāme abhijappanti, brāhmaṇamahāsālakule attabhāvapaṭilābhaṁ paṭicca kāme abhijappanti, gahapatimahāsālakule attabhāvapaṭilābhaṁ paṭicca kāme abhijappanti, cātummahārājikesu devesu attabhāvapaṭilābhaṁ paṭicca kāme abhijappanti, brahmakāyikesu devesu attabhāvapaṭilābhaṁ paṭicca kāme abhijappantīti pajappantīti 'kāmābhijappanti paṭicca lābhaṁ'.

[bjt page 122] [\x 122/]

te yājayogā bhavarāgarattā nātariṁsu jātijaranti brūmīti: 'te'ti yaññayājakā vuccanti. yājayogāti yājayogesu yuttā payuttā āyuttā samāyuttā taccaritā tabbahulā taggarukā tanninnā tapponā tappabbhārā tadadhimuttā tadadhipateyyāti, 'te yājayogā'. bhavarāgarattāti bhavarāgo vuccati yo bhavesu bhavacchando bhavarāgo bhavanandi bhavataṇhā bhavasineho bhavapariḷāho bhavamucchā bhavajjhosānaṁ bhavarāgena bhavesu rattā giddhā gathitā1 mucchitā ajjhopannā2 laggā laggitā palibuddhāti 'te yājayogā bhavarāgarattā'.

nātariṁsu jātijaranti brūmīti: te yājayogā bhavarāgarattā jātijarāmaraṇaṁ nātariṁsu, na uttariṁsu na patariṁsu na samatikkamiṁsu na vītivattiṁsu, jātijarāmaraṇā anikkhantā3 anissaṭā4 anatikkantā asamatikkantā avītivattā anto jātijarāmaraṇe parivattanti ante saṁsārapathe parivattanti, jātiyā anugatā jarāya anusaṭā byādhinā abhibhūtā maraṇena abbhāhatā atāṇā alenā asaraṇā asaraṇībhūtāti. brūmi. ācikkhāmi desemi paññāpemi paṭṭhapemi vivarāmi vibhajāmi uttānīkaromi pakāsemīti 'te yājayogā bhavarāgarattā nātariṁsu jātijaranti brūmi'.

tenāha bhagavā:

''āsiṁsanti thomayanti abhijappanti juhanti (puṇṇakāti bhagavā)
kāmābhijappanti paṭicca lābhaṁ
te yājayogā bhavarāgarattā
nātariṁsu jātijaranti brūmī''ti

3-5

te ce nātariṁsu yājayogā (iccāyasmā puṇṇako)
yaññehi jātiñca jarañca mārisa,
atha ko carahi devamanussaloke
atāri jātiñca jarañca mārisa,
pucchāmi taṁ bhagavā brūhi metaṁ.

te ce nātariṁsu yājayogāti: te yaññayājakā yājayogā bhavarāgarattā jātijarāmaraṇaṁ nātariṁsu, na uttariṁsu, na patariṁsu, na samatikkamiṁsu, na vītivattiṁsu, jātijarāmaraṇā anikkhantā3 anissaṭā4 anatikkantā asamatikkantā avītivattā anto jātijarāmaraṇe parivattanti,

1. gadhitā - bahusu
2. ajjhosannā-va-ka-machasaṁ
3. anikkhittā - pana
4. anissatā - sa
anissitā - pana

[bjt page 124] [\x 124/]

anto saṁsārapathe parivattanti jātiyā anugatā, jarāya anusaṭā1 byādhinā abhibhūtā, maraṇena abbhāhatā, atāṇā alenā asaraṇā asaraṇībhūtāti te ce nātariṁsu yājayogā. iccāyasmā
puṇṇāko'ti iccāti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. puṇṇakoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā puṇṇako.

yaññehi jātiñca jarañca mārisāti 'yaññehī'ti yaññehi pahūtehi yaññehi vividhehi yaññehi puthūhi 'mārisā'ti: piyavacanaṁ garuvacanaṁ sagāravasappatissādhivacanametaṁ 'mārisā'ti. 'yaññehi jātiñca jarañca mārisa'.

atha ko carahi devamanussaloke atāri jātiñca jarañca mārisāti: atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṁ atari uttari patari samatikkami vītivattayi. mārisāti piyavacanaṁ garuvacanaṁ sagāravasappatissādhivacanametaṁ mārisāti. 'atha ko carahi devamanussaloke atāri jātiñca jarañca mārisa'.

pucchāmi taṁ bhagavā brūhi metanti: pucchāmi ta'nti pucchāmi taṁ, yācāmi taṁ, ajjhesāmi taṁ, pasādemi taṁ. kathayassu metanti 'pucchāmi taṁ'.
bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti: brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'pucchāmi taṁ bhagavā brūhi metaṁ'.

tenāha se brāhmaṇo:

te ce nātariṁsu yājayogā (iccāyasmā puṇṇako)
yaññehi jātiñca jarañca mārisa,
atha ko carahi devamanussaloke
atāri jātiñca jarañca mārisa
pucchāmi taṁ bhagavā brūhi meta'nti.

1. anugatā-pana

[bjt page 126] [\x 126/]

3-6

saṅkhāya lokasmiṁ parovarāni2 (puṇṇakāti bhagavā)
yassiñjitaṁ natthi kuhiñci loke
santo vidhūmo anīgho nirāso
atāri so jātijaranti brūmī.

saṅkhāya lokasmiṁ parovarānīti: 'saṅkhā' vuccati ñāṇaṁ,
''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. [a]

parovarānīti 'oraṁ' vuccati sakattabhāvo, paraṁ vuccati parattabhāvo, oraṁ vuccati sakarūpavedanāsaññāsaṁkhāraviññāṇaṁ, paraṁ vuccati pararūpavedanāsaññāsaṁkhāraviññāṇaṁ, oraṁ vuccati cha ajjhattikāni āyatanāni paraṁ vuccati cha bāhirāni āyatanāni, oraṁ vuccati manussaloko, paraṁ vuccati devaloko, oraṁ vuccati kāmadhātu, paraṁ vuccati rūpadhātu arūpadhātu, oraṁ vuccati kāmadhāturūpadhātu, paraṁ vuccati arūpadhātu, saṅkhāya lokasmiṁ parovarānīti: parovarāni aniccato saṅkhāya, dukkhato saṅkhāya jānitvā tulayitvā tīrayitvā vibhāvayitvā vibhūtaṁ katvā, rogato saṅkhāya jānitvā tulayitvā tīrayitvā vibhāvayitvā vibhūtaṁ katvā, gaṇḍato saṅkhāya jānitvā tulayitvā tīrayitvā vibhāvayitvā vibhūtaṁ katvā, nissaraṇato saṅkhāya jānitvā tulayitvā tīrayitvā vibhāvayitvā vibhūtaṁ katvāti 'saṅkhāya lokasmiṁ parovarāni. ' puṇṇakāti bhagavāti: 'puṇṇakā'ti bhagavā taṁ brāhmaṇaṁ nāmena ālapati. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti 'puṇṇakāti bhagavā. '

yassiñjitaṁ natthi kuhiñci loketi: 'yassā'ti arahato khīṇāsavassa. iñjitanti: taṇhiñjitaṁ diṭṭhiñjitaṁ māniñjitaṁ kilesiñjitaṁ kāmiñjitaṁ, yassime iñjitā natthi, na santi, na saṁvijjanti, nupalabbhanti, pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā. kuhiñcīti kuhiñci kismiñci katthaci ajjhattaṁ vā bahiddhā vā ajjhattabahiddhā vā. loketi apāyaloke 'yassiñjitaṁ natthi kuhiñci loke, ' āyatanaloketi 'yassiñjitaṁ natthi kuhiñci loke'

1. lokamhi - machasaṁ
2. paroparāni va-vī-ka-pana-syā machasaṁ.
[a.] dhammasaṅgaṇī-cittuppādakaṇḍa
3. paroparāniti-va-ka-

[bjt page 128] [\x 128/]

santo vidhūmo (anīgho) nirāso atāri so jātijaranti brūmīti: 'santo'ti rāgassa santattā santo, dosassa santattā santo, mohassa santattā santo, kodhassa santattā santo, upanāhassa santattā santo, makkhassa santattā santo, sabbākusalābhisaṁkhārānaṁ santattā samitattā vūpasamitattā vijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddhoti 'santo'.

vidhūmoti: kāyaduccaritaṁ vidhūmitaṁ1 vidhamitaṁ sositaṁ visositaṁ byantīkataṁ, vacīduccaritaṁ vidhūmitaṁ vidhamitaṁ sositaṁ visositaṁ byantīkataṁ, rāgo vidhūmito vidhamito sosito visosito byantīkato, doso vidhūmito vidhamito sosito visosito byantīkato, moho vidhūmito vidhamito sosito visosito byantīkato, kodho vidhūmito vidhamito sosito visosito byantīkato, upanāho vidhūmito vidhamito sosito visosito byantīkato, makkho vidhūmito vidhamito sosito visosito byantīkato, paḷāso vidhūmito vidhamito sosito visosito byantīkato, issā vidhūmitā vidhamitā sositā visositā byantīkatā, macchariyaṁ vidhūmitaṁ vidhamitaṁ sositaṁ visositaṁ byantīkataṁ, māyā vidhūmitā vidhamitā sositā visositā byantīkatā, sāṭheyyaṁ vidhūmitaṁ vidhamitaṁ sositaṁ visositaṁ byantīkataṁ, thambho vidhūmito vidhamito sosito visosito byantīkato, sārambho vidhūmito vidhamito sosito visosito byantīkato, māno vidhūmito vidhamito sosito visosito byantīkato, atimāno vidhūmito vidhamito sosito visosito byantīkato, mado vidhūmito vidhamito sosito visosito byantīkato, pamādo vidhūmito vidhamito sosito visosito byantīkato, sabbe kilesā vidhūmitā vidhamitā sositā visositā byantīkatā, sabbe duccaritā vidhūmitā vidhamitā sositā visositā byantīkatā, sabbe darathā vidhūmitā vidhamitā sositā visositā byantīkatā, sabbe pariḷāhā vidhūmitā vidhamitā sositā visositā byantīkatā, sabbe santāpā vidhūmitā vidhamitā sositā visositā byantīkatā, sabbākusalābhisaṅkhārā vidhūmitā vidhamitā sositā visositā byantīkatā. athavā2 'kodho' vuccati dhūmo:

1 ''māno hi te brāhmaṇa (khāribhāro)
kodho dhūmo bhasmani3 mosavajjaṁ,
jivhā sujā hadayaṁ4 jotiṭṭhānaṁ
attā sudanto purisassa joti. ''[a]

apica dasahākārehi kodho jāyati: 'anatthaṁ me acarī'ti kodho jāyati. 'anatthaṁ me caratī'ti kodho jāyati, 'anatthaṁ me carissatī'ti kodho jāyati, 'piyassa me manāpassa anatthaṁ acari, anatthaṁ carati, anatthaṁ carissatī'ti kodho jāyati, appiyassa me amanāpassa, atthaṁ acari, atthaṁ carati, atthaṁ carissatī'ti kodho jāyati, aṭṭhāne vā pana kodho jāyati. yo evarūpo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa vyāpatti5 manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ virodho paṭivirodho caṇḍikkaṁ asuropo6 anattamanatā cittassa. ayaṁ vuccati kodho''
1. vidhūsitaṁ-va, ka
2. apica-pana
3. gammani-va, ka, syā
4. tapparassa-syā
[a.] saṁyutta sundarika bhāradavājasutta
5. byāpatti - machasaṁ
6. assuropo - syā

[bjt page 130] [\x 130/]

apica kodhassa adhimattaparittattā veditabbā: atthi kañcikālaṁ kodho cittāvilakaraṇamatto hoti, na ca tāva mukhakulanavikulano1 hoti, atthi kañcikālaṁ kodho mukhakulanavikulanamatto hoti na ca tāva hanusañcopano hoti, atthi kañcikālaṁ kodho hanusañcopanamatto hoti na ca tāva pharusavācaṁ nicchāraṇo hoti, na ca tāva disāvidisānuvilokano hoti, atthi kañcikālaṁ kodho disāvidisānuvilokanamatto hoti, na ca tāva daṇḍasatthaparāmasano hoti, atthi kañcikālaṁ kodho daṇḍasatthaparāmasanamattato hoti, na ca tāva daṇḍasatthaabbhukkiraṇamatto hoti, na ca tāva daṇḍasatthaabhinipātano hoti, atthi kañcikālaṁ kodho daṇḍasatthaabhinipātanamatto hoti, na ca tāva (chinnavicchinnakaraṇo) hoti, atthi kañcikālaṁ kodho (chinnavicchinnakaraṇamatto) hoti, na ca tāva sambhañjanapaḷibhañjanā hoti, atthi kañcikālaṁ kodho sambhañjanapaḷibhañjanamatto hoti. na ca tāva aṅgamaṅgaapakaḍḍhano2 hoti. atthi kañcikālaṁ kodho aṅgamaṅgaapakaḍḍhanamatto hoti, na ca tāva jīvitā voropano hoti. atthi kañcikālaṁ kodho jīvitā voropanamatto hoti, na ca tāva sabbacāgapariccāgāya saṇṭhito hoti yato kho kodho paraṁ puggalaṁ3 ghātetvā attānaṁ ghāteti, ettāvatā kodho paramussadagato4 paramavepullappatto hoti. yassa so hoti kodho pahīno samucchinno vūpasanno paṭipassappaddho abhabbuppattiko ñāṇagginā daḍḍho so vuccati 'vidhumo'

kodhassa pahīnattā vidhumo, kodhavatthussa pariññātattā vidhumo, kodhahetussa pariññātattā vidhumo, kodhahetussa upacchinnattā vidhumo.
anīghoti rāgo nīgho, doso nīgho, moho nīgho, kodho nīgho, upanāho nīgho, makkho nīgho, paḷāso nīgho, issā nīgho, macchariyaṁ nīgho, māyā nīgho, sāṭheyyaṁ nīgho, thambho nīgho, sārambho nīgho, māno nīgho, atimāno nīgho, mado nīgho, pamādo nīgho, sabbe kilesā nīghā, sabbe duccaritā nīghā, sabbe darathā nīghā, sabbe pariḷāhā nīghā, sabbe santāpā nīghā, sabbākusalābhisaṁkhārā nīghā, yassete nīghā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so vuccati 'anīgho' nirāsoti 'āsā' vuccati taṇhā,

''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' [a] yassesā āsā taṇhā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā.

1. parikūlanaṁ - pana
2. ākaḍḍhano - pana -
3. parapuggalaṁ-va-vi-ka-
4. paramukkaṁsagato-pana
[a.] dhammasaṅgaṇī - nikkhepakaṇḍa

[bjt page 132] [\x 132/]

so vuccati 'nirāso' jātīti ''yā tesaṁ tesaṁ sattānaṁ tamhi tamhi sattanikāye jāti saṁjāti okkanti abhinibbatti khandhānaṁ pātubhāvo āyatanānaṁ paṭilābho''[b,] jarāti, ''yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko''[c.] santo vidhumo anigho nirāso. atāri so jāti jaranti brūmīti yo santo ca vidhumo ca anīgho ca nirāso ca, so jāti jarā maraṇaṁ atari uttari patari samatikkami vītivattayīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'santo vidhumo anīgho nirāso atāri so jāti jaranti brūmi. '

tenāha bhagavā:

''saṅkhāya lokasmiṁ parovarāni (puṇṇakāti bhagavā)
yassiñjitaṁ natthi kuhiñci loke,
santo vidhumo anīgho nirāso
atāri so jātijaranti brūmī''ti

sahagāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hama'smīti.

puṇṇaka suttaniddeso samatto

[b.] sacca vibhaṅga
[c.] sacca vibhaṅga

[bjt page 134] [\x 134/]

4. mettagū suttaniddeso

4-1

pucchāmi taṁ bhagavā brūhimetaṁ (iccāyasmā mettagū)
maññāmi taṁ vedaguṁ bhāvitattaṁ
kuto nu dukkhā samudāgatā1 ime
ye keci lokasmiṁ anekarūpā.

pucchāmi taṁ bhagavā brūhi metanti: 'pucchāmī'ti tisso pucchā: adiṭṭhajotanā pucchā, diṭṭhasaṁsandanā pucchā, vimaticchedanā pucchā.

katamā adiṭṭhajotanā pucchā: pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya2 vibhūtatthāya vibhāvanatthāya pañhaṁ pucchati. ayaṁ adiṭṭhajotanā pucchā.

katamā diṭṭhasaṁsandanā pucchā: pakatiyā3 lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ aññehi paṇḍitehi saddhiṁ saṁsandanatthāya pañhaṁ pucchati. ayaṁ diṭṭhasaṁsandanā pucchā.

katamā vimaticchedanā pucchā: pakatiyā saṁsayapakkhanto4 hoti, vimati pakkhanto5 dveḷhakajāto evaṁ nu kho na nu kho kiṁ nu kho kathaṁ nu khoti. so vimaticchedanatthāya pañhaṁ pucchati. ayaṁ vimaticchedanā pucchā. imā tisso pucchā.
aparāpi tisso pucchā: manussapucchā. amanussapucchā, nimmitapucchā.

katamā manussapucchā: manussā buddhaṁ bhagavantaṁ upasaṅkamitvā pañhaṁ pucchanti, bhikkhu pucchanti, bhikkhuṇiyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti. ayaṁ manussapucchā.

katamā amanussapucchā: amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti mahārājāno pucchanti, indā pucchanti, brahmāno pucchanti, devā pucchanti, ayaṁ amanussapucchā.

1. gatāme - pana
2. tīraṇaya vibhāvanāya pucchati, pana
3. pakatiyā-va, va, vi, ka
pakkhando - machasaṁ
4. pakkhanto-va, vi, ka, pana
5. vimatipakkhanto-va, vi, ka, pana

[bjt page 136] [\x 136/]

katamā nimmitapucchā: yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ, so nimmito buddhaṁ bhagavantaṁ upasaṁkamitvā pañhaṁ pucchati, bhagavā vissajjeti. ayaṁ nimmitapucchā. imā tisso pucchā.

aparāpi tisso pucchā: attatthapucchā, paratthapucchā, ubhayatthapucchā, aparāpi tisso pucchā: diṭṭhadhammikatthapucchā, samparāyikatthapucchā. paramatthapucchā. aparāpi tisso pucchā: anavajjatthapucchā, nikkilesatthapucchā, vodānatthapucchā. aparāpi tisso pucchā: atītā pucchā, anāgatā pucchā, paccuppannā pucchā. aparāpi tisso pucchā: ajjhattapucchā, bahiddhāpucchā, ajjhattabahiddhā pucchā, aparāpi tisso pucchā: kusalapucchā, akusalapucchā, abyākatapucchā, aparāpi tisso pucchā: khandhapucchā dhātupucchā, āyatanapucchā, aparāpi tisso pucchā: satipaṭṭhānapucchā, sammappadhānapucchā, iddhipādapucchā. aparāpi tisso pucchā: indriyapucchā, balapucchā, bojjhaṅgapucchā. aparāpi tisso pucchā: maggapucchā, phalapucchā, nibbānapucchā.

pucchāmi tanti: pucchāmi taṁ, yācāmi taṁ, ajjhesāmi taṁ, pasādemi taṁ, 'kathayassu me'ti 'pucchāmi taṁ'. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'pucchāmi taṁ bhagavā. ' brūhi metanti brūhi ācikkha desehi paññapehi paṭṭhapehi vivara vibhaja uttānīkarohi pakāsehīti 'pucchāmi taṁ bhagavā brūhi metaṁ'. iccāyasmā mettagūti, -
'iccā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. puṇṇakoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. mettagū'ti tassa brāhmaṇassa gottaṁ saṅkhā samaññā paññatti vohāro'ti iccāyasmā mettagūti:

maññāmi taṁ vedaguṁ1 bhāvitattanti: 'vedagū'ti taṁ maññāmi 'bhāvitatto'ti taṁ maññāmi, evaṁ pajānāmi, evaṁ ājānāmi, 2 evaṁ vijānāmi, 3 evaṁ paṭivijānāmi, evaṁ paṭivijjhāmi 'vedagū bhāvitatto'ti kathaṁ bhagavā vedagū: vedo vuccati catusu maggesu ñāṇaṁ, paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi, bhagavā tehi vedehi jātijarāmaraṇassa antagato5

1. 'yaṁ' ti natthi-va, vi, machasaṁ
2. vedagū - machasaṁ
3. ajānāmi
4. pajānāmi-katthaci
5. antaṁgato-ka, vi

[bjt page 138] [\x 138/]

antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. vedānaṁ vā antagatoti vedagū, vedehi vā antagatoti vedagū, sattannaṁ vā dhammānaṁ (viditattā) vedagū: sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo - doso - moho - māno vidito hoti, viditāssa honti pāpakā akusalā dhammā saṁkilesikā ponobhavikā sadarā1 dukkhavipākā āyatiṁ jātijarāmaraṇīyā:

1. ''vedāni viceyya kevalāni (sabhiyāti bhagavā)
samaṇānaṁ yānipattha2 brāhmaṇānaṁ
sabba3 vedanāsu vītarāgo
sabbaṁ vedamaticca vedagū so''ti. [a]

evaṁ bhagavā vedagū.

kathaṁ bhagavā (bhāvitatto): bhagavā bhāvitakāyo bhāvitasīlo bhāvitacitto bhāvitapañño bhāvitasatipaṭṭhāno bhāvitasammappadhāne bhāvitaiddhipādo bhāvitaindriyo bhāvitabalo bhāvitabojjhaṅgo bhāvitamaggo pahīnakileso paṭividdhākuppo sacchikatanirodho, dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ, aparitto mahatto gambhīro appameyyo duppariyogāḷho4 pahūtaratano5 sāgarūpamo6 chaḷaṅgupekkhāya samannāgato hoti.

cakkhunā rūpaṁ disvā neva sumano hoti, na dummano, upekkhako viharati sato sampajāno. sotena saddaṁ sutvā neva sumano hoti, na dummano, upekkhako viharati sato sampajāno. ghānena gandhaṁ ghāyitvā neva sumano hoti, na dummano, upekkhako viharati sato sampajāno. jivhāya rasaṁ sāyitvā neva sumano hoti, na dummano, upekkhako viharati sato sampajāno. kāyena phoṭṭhabbaṁ phusitvā neva sumano hoti, na dummano, upekkhako viharati sato sampajāno. manasā dhammaṁ viññāya neva sumano hoti, na dummano, upekkhako viharati sato sampajāno.

1. saddarā-pu
2. yānidhatthi - machasaṁ
yāni atthi-sī
3. sabbaverāsu-ma, va, vi, ka
[a.] suttanipāta sahiyasutta
4. dupariyo gālenā-panana
5. bahuratano-sī.
6. sāgarasamo-katthaci

[bjt page 140] [\x 140/]

cakkhunā rūpaṁ disvā manāpaṁ rūpaṁ nābhigijjhati1 nābhihaṁsati2 na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva3 rūpaṁ disvā amanāpaṁ na maṅku hoti, appatiṭṭhitacitto4 alīnamanaso5 abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
sotena saddaṁ sutvā manāpaṁ saddaṁ nābhigijjhati nābhihaṁsati na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva saddaṁ sutvā amanāpaṁ na maṅku hoti, appatiṭṭhitacitto alīnamanaso abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
ghānena gandhaṁ ghāyitvā manāpaṁ gandhaṁ nābhigijjhati nābhihaṁsati na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva gandhaṁ ghāyitvā amanāpaṁ na maṅku hoti, appatiṭṭhitacitto alīnamanaso abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
jivhāya rasaṁ sāyitvā manāpaṁ rūpaṁ nābhigijjhati nābhihaṁsati na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva rasaṁ sāyitvā amanāpaṁ na maṅku hoti, appatiṭṭhitacitto alīnamanaso abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
kāyena phoṭṭhabbaṁ phusitvā manāpaṁ phoṭṭhabbaṁ nābhigijjhati nābhihaṁsati na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva rūpaṁ disvā amanāpaṁ na maṅku hoti, appatiṭṭhitacitto alīnamanaso abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
manasā dhammaṁ viññāya manāpaṁ nābhigijjhati nābhihaṁsati na rāgaṁ janeti tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ. cakkhunā kho paneva dhammaṁ viññāya amanāpaṁ na maṅku hoti, appatiṭṭhitacitto alīnamanaso abyāpannacetaso. tassa ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.

cakkhunā rūpaṁ disvā manāpāmanāpesu rūpesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
sotena saddaṁ sutvā manāpāmanāpesu saddesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
ghānena gandhaṁ ghāyitvā manāpāmanāpesu gandhesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
jivhāya rasaṁ sāyitvā manāpāmanāpesu rasesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
kāyena phoṭṭhabbaṁ phusitvā manāpāmanāpesu phoṭṭhabbesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.
manasā dhammaṁ viññāya manāpāmanāpesu dhammesu ṭhitova kāyo hoti, ṭhitaṁ cittaṁ ajjhattaṁ susaṁṭhitaṁ suvimuttaṁ.

cakkhunā rūpaṁ disvā rajanīye na rajjati, dosanīye7 na dussati, mohanīye na muyhati, kopanīye na kuppati, madanīye na majjati, kilesanīye na kilissati. sotena saddaṁ sutvā rajanīye na rajjati, dosanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. ghānena gandhaṁ ghāyitvā rajanīye na rajjati, dosanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. jivhāya rasaṁ sāyitvā rajanīye na rajjati, dosanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. kāyena phoṭṭhabbaṁ phusitvā rajanīye na rajjati, dosanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. manasā dhammaṁ viññāya rajanīye na rajjati, dosanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. diṭṭhe diṭṭhamatto sute sutamatto mute mutamatto viññāte viññātamatto, diṭṭhe na lippati8, sute na lippati, mute na lippati, viññāte na lippati, diṭṭhe anupayo9 anapāyo anissito appaṭibaddho vippamutto10 visaññutto vimariyādīkatena cetasā viharati. sute anupayo anapāyo anissito appaṭibaddho vippamutto visaññutto vimariyādīkatena cetasā viharati. mute anupayo anapāyo anissito appaṭibaddho vippamutto visaññutto vimariyādīkatena cetasā viharati. viññāte anupayo anapāyo anissito appaṭibaddho vippamutto visaññutto vimariyādīkatena cetasā viharati.

1. nābhijjhāyati - pana
2. nābhihasati-sa
3. cakkhunā kho panetaṁ-sī-syā
4. appatiṭṭhīnacittā-syā
5. ādīnamanaso-va-vi-pana-syā
[a.] suttanipāta-sahiya sutta
6. ādīnamanaso-va-vi-pa-syā
7. dussanīye - machasaṁ
8. na limpati - machasaṁ, syā
9. anūpayo-machasaṁ
anusayo-va, vī
10. vimutto-pana-

[bjt page 142] [\x 142/]

saṁvijjati bhagavato cakkhu6 passati bhagavā cakkhunā rūpaṁ, chandarāgo bhagavato natthi, suvimuttacitto bhagavā. saṁvijjati bhagavato sotaṁ, suṇāti bhagavā sotena saddaṁ, chandarāgo bhagavato natthi, suvimuttacitto bhagavā. saṁvijjati bhagavato ghānaṁ, ghāyati bhagavā ghānena gandhaṁ, chandarāgo bhagavato natthi, suvimuttacitto bhagavā. saṁvijjati bhagavato jivhā, sāyati bhagavā jivhāya rasaṁ, chandarāgo bhagavato natthi, suvimuttacitto bhagavā. saṁvijjati bhagavato kāyo, phusati bhagavā kāyena phoṭṭhabbaṁ, chandarāgo bhagavato natthi, suvimuttacitto bhagavā. saṁvijjati bhagavato mano, vijānāti bhagavā manasā dhammaṁ, chandarāgo bhagavato natthi, suvimuttacitto bhagavā. cakkhuṁ rūpārāmaṁ rūparataṁ rūpasammuditaṁ, taṁ bhagavato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.
sotaṁ saddārāmaṁ saddarataṁ saddasammuditaṁ, taṁ bhagavato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.
ghānaṁ gandhārāmaṁ gandharataṁ gandhasammuditaṁ, taṁ bhagavato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.
jivhā rasārāmā rasaratā rasasammuditā, sā bhagavato dantaṁ guttaṁ rakkhitaṁ
saṁvutaṁ, tassa ca saṁvarāya dhammaṁ deseti.
kāyo phoṭṭhabbārāmo phoṭṭhabbarato phoṭṭhabbasammudito, so bhagavato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.
mano dhammārāmo dhammarato dhammasammudito so bhagavato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.

2. dantaṁ nayanti samitiṁ dantaṁ rājābhirūhati,
danto seṭṭho manussesu yotivākyaṁ titikkhati. [a]

3. varamassatarā dantā ājānīyā ca sindhavā,
kuñjarā ca mahānāgā attadantā tato varaṁ. [a]

4. na hi etehi yānehi gaccheyya agataṁ2 disaṁ,
yathāttanā sudantena danto dantena gacchati. [a]

5. vidhāsu na vikampanti vippamuttā punabbhavā,
dantabhūmiṁ anuppattā te loke vijitāvino. [b]

6. yassindriyāni bhāvitāni ajjhattañca bahiddhā ca sabbaloke,
nibbijjha imaṁ parañca lokaṁ kālaṁ kaṅkhati bhāvitatto sadantoti. [c]

6. cakkhuṁ-sī
1. yathātthanā-[pts.] sī
2. amataṁ dīsaṁ va-vi
[a.] dhammapada - nāgavagga
[b.] khandha saṁyutta - khajjaniya vagga
[c.] suttanipāta - sahiya sutta

[bjt page 144] [\x 144/]

evaṁ bhagavā bhāvitatto1

maññāmi taṁ vedaguṁ2 bhāvitattaṁ kuto nu dukkhā samudāgatā imeti: 'kuto nū'ti saṁsayapucchā, vimatipucchā, dveḷhapucchā, anekaṁsapucchā. evaṁ nu kho, na nu kho, kiṁ nu kho, kathaṁ nu khoti 'kuto nu'.

dukkhāti jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ nerayikaṁ dukkhaṁ tiracchānadukkhaṁ pettivisayadukkhaṁ mānusikaṁ3 dukkhaṁ gabbhokkantimūlakaṁ dukkhaṁ gabbhaṭṭhitimūlakaṁ dukkhaṁ gabbhavuṭṭhānamūlakaṁ dukkhaṁ jātassupanibandhanaṁ4 dukkhaṁ jātassa parādheyyataṁ5 dukkhaṁ attūpakkamaṁ dukkhaṁ parūpakkamaṁ dukkhaṁ dukkhadukkhaṁ saṅkhāradukkhaṁ viparināmadukkhaṁ, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho6 jaro kucchi rogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassānaṁ dukkhaṁ, mātumaraṇaṁ dukkhaṁ pitumaraṇaṁ dukkhaṁ bhātumaraṇaṁ dukkhaṁ bhaginīmaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ ñātivyasanaṁ dukkhaṁ bhogavyasanaṁ7 dukkhaṁ sīlavyasanaṁ dukkhaṁ diṭṭhivyasanaṁ dukkhaṁ yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati. kammasaṁnissito vipāko, vipākasaṁnissitaṁ kammaṁ, nāmasaṁnissitaṁ rūpaṁ, rūpasaṁnissitaṁ nāmaṁ, jātiyā anugataṁ, jarāya anusaṭaṁ byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ alenaṁ asaraṇaṁ asaraṇībhūtaṁ, ime vuccanti dukkhā.

1. bhāvitattoti - machasaṁ
2. vedagū - machasaṁ
3. mānasikaṁ-syā
4. jātassupanibandhakaṁ-machasaṁ
5. parādheyyakaṁ-machasaṁ
6. ḍāho-machasaṁ
7. rogavyasanaṁ-pana, machasaṁ

[bjt page 146] [\x 146/]

ime dukkhā kuto samudāgatā, kuto jātā, kuto saṁjātā kuto nibbattā kuto abhinibbattā kuto pātubhūtā kiṁnidānā kiṁsamudayā1 kiṁjātikā kiṁpabhavāti imesaṁ dukkhānaṁ mūlaṁ pucchati, hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati, papucchati yācati ajjhesati2 pasādetīti 'kuto nu dukkhā samudāgatā ime. '

ye keci lokasmiṁ anekarūpāti: 'yekecī'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ yekecīti. ' lokasmiṁti apāyaloke manussaloke devaloke khandhaloke dhātuloke āyatanaloke. anekarūpāti anekavidhā nānappakārā dukkhāti 'ye keci lokasmiṁ anekarūpā. '

tenāha so brāhmaṇo:

''pucchāmi taṁ bhagavā brūhi me taṁ (iccāyasmā mettagū)
maññāmi taṁ vedaguṁ bhāvitattaṁ,
kuto nu dukkhā samudāgatā ime
ye keci lokasmiṁ anekarūpā''ti.

4-2

dukkhassa ve maṁ pabhavaṁ apucchasi (mettagūti bhagavā)
taṁ te pavakkhāmi yathā pajānaṁ,
upadhinidānā pabhavanti dukkhā
ye keci lokasmiṁ anekarūpā.

dukkhassa ve maṁ pabhavaṁ apucchasī ti: 'dukkhassā'ti: jātidukkhassa jarādukkhassa vyādhidukkhassa maraṇadukkhassa sokaparidevadukkhadomanassupāyāsadukkhassa. pabhavaṁ apucchasīti ''dukkhassa mūlaṁ pucchasi, hetuṁ pucchasi, nidānaṁ pucchasi, sambhavaṁ pucchasi, pabhavaṁ pucchasi, samuṭṭhānaṁ pucchasi, āhāraṁ pucchasi, ārammaṇaṁ pucchasi, paccayaṁ pucchasi, samudayaṁ pucchasi, yācasi ajjhesasi pasādesī'ti 'dukkhassa ve maṁ pabhavaṁ apucchasī'.

mettagūti bhagavāti: brāhmaṇaṁ nāmena ālapati. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'mettagūti bhagavā. '

1. kiṁsamudayo-va-vi-ka
2. ajjhesi-va, ci, ka

[bjt page 148] [\x 148/]

taṁ te pavakkhāmi yathā pajānāti: 'taṁ' ti dukkhassa mūlaṁ pavakkhāmi, hetuṁ pavakkhāmi, nidānaṁ pavakkhāmi, sambhavaṁ pavakkhāmi, pabhavaṁ pavakkhāmi, samuṭṭhānaṁ pavakkhāmi, āhāraṁ pavakkhāmi, ārammaṇaṁ pavakkhāmi, paccayaṁ pavakkhāmi, samudayaṁ pavakkhāmi, ācikkhissāmi desissāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti. 'taṁ te pavakkhāmi'.

yathā pajānanti: yathā pajānanto ājānanto vijānanto paṭivijānanto paṭivijjhanto na itihītihaṁ na itikirāya1 na paramparāya na piṭakasampadānena na takkahetu na nayahetu na ākāraparivitakkena na diṭṭhinijjhānakhantiyā sāmaṁ sayaṁ abhiññātaṁ attapaccakkhadhammaṁ taṁ kathayissāmīti 'taṁ te pavakkhāmi yathā pajānaṁ'.

upadhinidānā pabhavanti dukkhāti: 'upadhī'ti dasa upadhī: taṇhūpadhi diṭṭhūpadhi, kilesūpadhi, kammūpadhi, duccaritūpadhi, āhārūpadhi, paṭighūpadhi, catasso upādinnadhātuyo upadhī, cha ajjhattikāni āyatanāni upadhi, chaviññāṇakāyaṁ upadhi, sabbampi dukkhaṁ dukkhamanatthena3 upadhi, ime vuccanti dasa upadhi. dukkhāti jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ
nerayikaṁ dukkhaṁ tiracchānadukkhaṁ pettivisayadukkhaṁ mānusikaṁ3 dukkhaṁ gabbhokkantimūlakaṁ dukkhaṁ gabbhaṭṭhitimūlakaṁ dukkhaṁ gabbhavuṭṭhānamūlakaṁ dukkhaṁ jātassupanibandhanaṁ4 dukkhaṁ jātassa parādheyyataṁ5 dukkhaṁ attūpakkamaṁ dukkhaṁ parūpakkamaṁ dukkhaṁ dukkhadukkhaṁ saṅkhāradukkhaṁ viparināmadukkhaṁ, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho6 jaro kucchi rogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassānaṁ dukkhaṁ, mātumaraṇaṁ dukkhaṁ pitumaraṇaṁ dukkhaṁ bhātumaraṇaṁ dukkhaṁ bhaginīmaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ ñātibyasanaṁ dukkhaṁ bhogavyasanaṁ dukkhaṁ sīlavyasanaṁ dukkhaṁ diṭṭhivyasanaṁ dukkhaṁ yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati. kammasaṁnissito vipāko, vipākasaṁnissitaṁ kammaṁ, nāmasaṁnissitaṁ rūpaṁ, rūpasaṁnissitaṁ nāmaṁ, jātiyā anugataṁ, jarāya anusaṭaṁ byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ alenaṁ asaraṇaṁ asaraṇībhūtaṁ, ime vuccanti dukkhā. ime dukkhā upadhinidānā, upadhihetukā, upadhipaccayā, upadhikāraṇā honti, pabhavanti sambhavanti jāyanti sañjāyanti nibbattanti pātubhavantī'ti 'upadhinidānā pabhavanti' dukkhā.

1. na iti kiriyāya - machasaṁ
2. dukkhamanaṭṭhena - machasaṁ
3. dukkhāya vemaṁ - va-vi-ka

[bjt page 150] [\x 150/]

ye keci lokasmiṁ anekarūpāti: 'ye kecī'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ ye kecī'ti. lokasminti apāyaloke manussaloke devaloke khandhaloke dhātuloke āyatanaloke. anekarūpāti: anekavidhā nānappakārā dukkhā'ti 'ye keci lokasmiṁ anekarūpā'.

tenāha bhagavā:

''dukkhassa ve maṁ pabhavaṁ apucchasi (mettagūti bhagavā)
taṁ te pavakkhāmi yathā pajānaṁ
upadhinidānā pabhavanti dukkhā
ye keci lokasmiṁ anekarūpā''ti.

4-3

yo ve avidvā upadhiṁ karoti
punappunaṁ dukkhamupeti mando
tasmā pajānaṁ upadhiṁ na kayirā
dukkhassa jātipabhavānupassī.

yo ve avidvā upadhiṁ karotīti: yo'ti yo yādiso yathā yutto yathāvihito yathāpakāro yaṁṭhānappatto1 yaṁdhammasamannāgato2 khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. avidvāti avijjāgato aññāṇī avibhāvī duppañño. upadhiṁ karotīti taṇhūpadhiṁ karoti. diṭṭhūpadhiṁ karoti. kilesūpadhiṁ karoti, kammūpadhiṁ karoti, duccaritūpadhiṁ karoti, āhārūpadhiṁ karoti, paṭighūpadhiṁ karoti, catasso upādinnadhātuyo upadhiṁ3 karoti, cha ajjhattikāni āyatanāni upadhiṁ karoti, chaviññāṇakāyaṁ upadhiṁ karoti, janeti sañjaneti nibbattetīti ye ve avidvā upadhiṁ karoti:

1. yaṁ ṭhānaṁ patto-si
2. sadhammasamannāgato-bahusu
3. upadhī-machasaṁ

[bjt page 152] [\x 152/]

punappunaṁ dukkhamupeti mando'ti: punappunaṁ jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ eti samupeti upagacchati gaṇhāti parāmasati abhinivisati. mandoti mando moho avidvā avijjāgato aññāṇī avibhāvī duppaññoti 'punappunaṁ dukkhamupeti mando'

tasmā pajānaṁ upadhiṁ na kayirāti: 'tasmā'ti taṁkāraṇā taṁhetu tappaccayā tannidānā evaṁ ādīnavaṁ sampassamāno upadhīsūti 'tasmā. pajānanti pajānanto ājānanto vijānanto paṭivijānanto paṭivijjhanto, sabbe saṁkhārā aniccāti pajānanto ājānanto vijānanto paṭivijānanto paṭivijjhanto, 'sabbe saṁkhārā dukkhā'ti pajānanto ājānanto vijānanto paṭivijānanto paṭivijjhanto 'sabbe dhammā anattā'ti pajānanto ājānanto vijānanto paṭivijānanto paṭivijjhanto, 'yaṁ kiñci samudayadhammaṁ sabbaṁ taṁ nirodhadhamma'nti pajānanto ājānanto vijānanto paṭivijānanto paṭivijjhanto. upadhiṁ na kayirāti taṇhūpadhiṁ na kareyya, diṭṭhūpadhiṁ na kareyya, kilesūpadhiṁ na kareyya, kammūpadhiṁ na kareyya, duccaritūpadhiṁ na kareyya, āhārūpadhiṁ na kareyya, paṭighūpadhiṁ na kareyya, catasso upādinnadhātuyo upadhiṁ na kareyya, cha ajjhattikāni āyatanāni upadhiṁ na kareyya, chaviññāṇakāyaṁ upadhiṁ na kareyya, na saṁjaneyya na nibbatteyya nātinibbatteyyāti tasmā pajānaṁ upadhiṁ na kayirā. '

dukkhassāti: jātidukkhassa jarādukkhassa vyādhidukkhassa maraṇadukkhassa sokaparidevadukkhadomanassupāyāsadukkhassa. pabhavānupasasīti: dukkhassa mūlānupassī4 hetānupassī nidānānupassī sambhavānupassī pabhavānupassī samuṭṭhānānupassī āhārānupassī ārammaṇānupassī paccayānupassī samudayānupassī. 'anupassanā' vuccati paññā (yā paññā) pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi imāya anupassanāya paññāya upeto hoti samupeto upagato samupagato uppanno samuppanno samannāgato so vuccati anupassīti ''dukkhassa jātippabhavānupassī.

tenāha bhagavā.

''yo ve avidvā upadhiṁ karoti
punappunaṁ dukkhamupeti mando
tasmā pajānaṁ upadhiṁ na kayirā
dukkhassa jātippabhavānupassī''ti.

4. hetūnussī-va-vi-ka
hetuṁ passī - machasaṁ

[bjt page 154] [\x 154/]

4-4

yaṁ taṁ apucchimha akittayī no
aññaṁ taṁ1 pucchāma tadiṅgha brūhi
kathannu dhīrā vitaranti oghaṁ
jātijaraṁ2 soka3pariddavañca
taṁ me munī sādhu viyākarohi
tathā hi te vidito esa dhammo

yaṁ taṁ apucchimha akittayī noti: yaṁ taṁ apucchimha āyācimha ajjhesimha pasādimha. akittayī no'ti kittitaṁ ācikkhitaṁ desitaṁ paññapitaṁ paṭṭhapitaṁ vivaritaṁ vibhattaṁ uttānīkataṁ pakāsitanti 'yaṁ taṁ apucchimha akittayī no. '

aññaṁ taṁ pucchāma tadiṅgha brūhīti aññaṁ taṁ pucchāma, aññaṁ taṁ yācāma, aññaṁ taṁ ajjhesāma, aññaṁ taṁ pasādema, uttariṁ taṁ pucchāma. tadiṅga brūhīti taṁ iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti 'aññaṁ taṁ pucchāma tadiṅgha brūhi. '

kathannu dhīrā vitaranti oghaṁ jāti jaraṁ sokapariddavaṁ cā'ti: 'kathannū'ti saṁsayapucchā vimatipucchā dveḷhapucchā anekaṁsapucchā, evannu kho na nu kho kiṁ nu kho kathannu khoti. kathannu dhīrā ti dhīrā paṇḍitā paññāvanto buddhimatto ñāṇino vibhāvino medhāvino. oghanti kāmoghaṁ bhavoghaṁ diṭṭhoghaṁ avijjoghaṁ. jātīti 1yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbanti khandhānaṁ pātubhāvo āyatanānaṁ paṭilābho. jarāti yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko. sokoti ñātivyasanena vā phuṭṭhassa bhogavyasanena vā phuṭṭhassa rogavyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa soko socanā socitattaṁ anto soko anto parisoko anto dāho anto paridāho cetaso parijjhāyanā domanassaṁ sokasallaṁ'

1. aññetvaṁ-vī
2. jātiṁ jaraṁ - machasaṁ
3. pucchāmi-u, su, machasaṁ
4. sokaparidevaṁca-va vī ka

[bjt page 156] [\x 156/]

paridevoti ñātivyasanena vā phuṭṭhassa, bhogavyasanena vā phuṭṭhassa rogavyasanena vā phuṭṭhassa sīlavyasanena vā phuṭṭhassa diṭṭhivyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācāpalāpo vippalāpo lālappo lālappanā lālāppitattaṁ.

kathannu dhīrā vitaranti oghaṁ jātijaraṁ sokapariddavañcāti dhīrā kathaṁ oghañca jātiñca jarañca dukkhañca sokaparidevañca taranti uttaranti pataranti (samatikkamanti) vītivattantīti 'kathannu dhīrā vitaranti oghaṁ jātijaraṁ sokapariddavañca'

taṁ me munī sādhu viyākarohīti 'ta'nti yaṁ pucchāmi, yaṁ yācāmi, yaṁ ajjhesāmi, yaṁ pasādemi. munīti monaṁ vuccati ñāṇaṁ 'yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, [a] bhagavā tena ñāṇena samannāgato muni monappatto.

[bjt page 156] [\x 156/]

tīṇi moneyyāni: kāyamoneyyaṁ, vacīmoneyyaṁ, manomoneyyaṁ, katamaṁ kāyamoneyyaṁ: tividhānaṁ kāyaduccaritānaṁ pahānaṁ kāyamoneyyaṁ, tividhaṁ kāyasucaritaṁ kāyamoneyyaṁ, kāyārammaṇaṁ ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgappahānaṁ kāyamoneyyaṁ, kāyasaṁkhāranirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ: catubbidhānaṁ vacīduccaritānaṁ pahānaṁ vacīmoneyyaṁ, catubbidhaṁ vacīsucaritaṁ vacīmoneyyaṁ, vācārammaṇaṁ ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgappahānaṁ vacīmoneyyaṁ, vācāsaṁkhāranirodho dutiyajjhānasamāpatti vacīmoneyyaṁ, pariññāsahagato maggo vacīmoneyyaṁ, vācāya chandarāgappahānaṁ vacīmoneyyaṁ, vācāsaṁkhāranirodho tatiyajjhānasamāpatti vacīmoneyyaṁ. idaṁ vacīmoneyyaṁ.

[a.] dhammasaṅgaṇi - cittuppādakaṇḍa

[bjt page 158] [\x 158/]

katamaṁ manomoneyyaṁ: tividhānaṁ manoduccaritaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇaṁ ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgappahānaṁ manomoneyyaṁ, cittasaṅkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

7 ''kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu sabbappahāyinaṁ, [a]

8 kāyamuniṁ vācāmuniṁ manomunimanāsavaṁ
muniṁ moneyyasampannaṁ1 āhu ninhātapāpaka''nti. [b]

imehi tīhi moneyyehi dhammehi samannāgatā. cha munino: agāramunino anagāramunino sekhamunino asekhamunino paccekamunino munimunino.

katame agāramunino: ye te agārikā diṭṭhapadā viññātasāsanā, ime agāramunino. katame anagāramunino ye te pabbajitā diṭṭhapadā viññātasāsanā, ime anagāramunino. satta sekho sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

9 ''na monena muni hoti mūḷharūpo aviddasu
yo ca tulaṁva paggayha varamādāya paṇḍito,

10 pāpāni parivajjeti sa munī tena so muni
yo munāti ubholoke muni tena pavuccati. [c]

11 asataṁ satañca ñatvā dhammaṁ ajjhattaṁ bahiddhā ca sabbaloke
devamanussehi pūjito yo saṅgajālamaticca so munī''ti. [d]

sādhu viyākarohīti taṁ sādhu ācikkha2 desehi paññapehi paṭṭhapehi vivara vibhaja uttānīkarohi pakāsehīti 'taṁ me munī sādhu viyākarohi'.

1. saṇṭhito-katthaci
[a.] tikaṅguttara-āpāyikavagga
[b.] itivuttaka-dutiyavagga
[c.] dhammapada-dhammaṭṭhavagga
[d]. suttanipāta-sahiyasutta
2. ācikkhāhi - machasaṁ

[bjt page 160] [\x 160/]

tathā hi te vidito esa dhammoti: tathāhi te vidito tulito tīrito vibhūto vibhāvito esa dhammoti 'tathā hi to vidito esa dhammo''

tenāha so brāhmaṇo:

''yaṁ taṁ apucchimha akittayī no
aññaṁ taṁ pucchāma tadiṅgha brūhi,
kathannu dhīrā vitaranti oghaṁ
jātijaraṁ1 sokapariddavañca,
taṁ me munī sādhu viyākarohi
tathā hi te vidito esa dhammo''ti.

4-5

kittayissāmi te dhammaṁ (mettagūti bhagavā)
diṭṭhe dhamme2 anitīhaṁ3
yaṁ viditvā sato caraṁ
tare loke visattikaṁ

kittayissāmi te dhammanti: 'dhamma'nti ādikalyāṇaṁ majjhekalyāṇaṁ pariyosānakalyāṇaṁ sātthaṁ savyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne4 cattāro sammappadhāne5 cattāro iddhipāde6 pañcindriyāni pañca balāni sattabojjhaṅge7 ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ kittayissāmi, ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti kittayissāmi te dhammaṁ' mettagūti bhagavāti bhagavā taṁ brāhmaṇaṁ nāmena ālapati.

diṭṭhe dhamme anitīhanti: 'diṭṭhe dhamme'ti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme, sabbe saṁkhārā aniccāti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme, sabbe saṁkhārā dukkhāti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme, sabbe dhammā anattā'ti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme, yaṁ kiñci samudayadhammaṁ sabbaṁ taṁ nirodhadhammanti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhammeti evampi 'diṭṭhe dhamme'. 9 athavā dukkhe diṭṭhe dukkhaṁ kittayissāmi, 10 samudaye diṭṭhe samudayaṁ

1. jāti jaraṁ-machasaṁ, jātijaraṁ-syā
2. diṭṭheva dhamme-va, su
3. anītihaṁ-machasaṁ, syā
4. satipaṭṭhānaṁ-va, ka
5. sammappadhānā-va, ka
6. iddhipāda-va, ka
7. sattabojjhaṅgā-va, ka
8. tirīte-syā
9. diṭṭha dhamme kathayissāmi-machasaṁ, syā
10. kathayissāmi-va, ka, vī, -machasaṁ, syā

[bjt page 162] [\x 162/]

kittayissāmi, nirodhe diṭṭhe nirodhaṁ kittayissāmi, magge diṭṭhe maggaṁ kittayissāmī'ti evampi 'diṭṭhe dhamme'. athavā diṭṭhe dhamme sandiṭṭhikaṁ akālikaṁ ehipassikaṁ opanayikaṁ1 paccattaṁ veditabbaṁ viññūhīti evampi 'diṭṭhe dhamme'. anitīhanti na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakhantiyā sāmaṁ sayaṁ abhiññāya attapaccakkhaṁ dhammaṁ, taṁ kathayissāmīti 'diṭṭhe dhamme anitīhaṁ'.

yaṁ viditvā sato caranti: yaṁ viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samudayadhammaṁ sabbaṁ taṁ nirodhadhamma'nti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. so vuccati 'sato'. caranti caranto viharanto irīyanto vattento pālento yapento yāpentoti 'yaṁ viditvā sato caraṁ'.

tare loke visattikanti: 'visattikā' vuccati taṇhā,
'yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ '[a]. 9visattikāti kenaṭṭhena visattikā: visatāti2 visattikā, visālāti visattikā, visaṭāti visattikā3 visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave

1. omaneyyakaṁ - machasaṁ
2. visatoti visattikā-va, vī, ka
3. visatāti visattikā-va, vī, ka
[a] dhammasaṅgaṇi-nikkhepakaṇḍa

[bjt page 164] [\x 164/]

saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visatā vitthātāti 'visattikā'. loketi apāyaloke manussaloke devaloke khandhaloke dhātuloke āyatanaloke. tare loke visattikanti loke vesā visattikā1 lokevetaṁ vīsattikaṁ sato tareyya, uttareyya patareyya samatikkameyya vītivatteyyāti 'tare loke visattikaṁ.

tenāha bhagavā:

kittiyissāmi te dhammaṁ (mettagūti bhagavā)
diṭṭhe dhamme anitīhaṁ
yaṁ viditvā sato caraṁ
tare loke visattika'nti.

4-6

taṁ cāhaṁ abhinandāmi
mahesi dhammamuttamaṁ
yaṁ viditvā sato caraṁ
tare loke visattikaṁ.

taṁ cāhaṁ abhinandāmīti: 'ta'nti tuyhaṁ vacanaṁ byappathaṁ2 desanaṁ anusāsanaṁ anusiṭṭhiṁ3 abhinandāmīti nandāmi modāmi anumodāmi icchāmi sādiyāmi yācāmi patthayāmi pihayāmi abhijappāmīti 'tañcāhaṁ abhinandāmi'.

mahesi dhammamuttamanti: 'mahesī'ti mahesī bhagavā: mahantaṁ sīlakkhandhaṁ esi gavesi pariyesīti 'mahesi' mahantaṁ samādhikkhandhaṁ mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti 'mahesi'

1. yā sā loke vīsattikā-syā
2. byapathaṁ-syā
3. anusiṭṭhaṁ-machasaṁ
anusandhiṁ-va, vi, ka, pa, syā

[bjt page 166] [\x 166/]

mahato tamokāyassa1 padālanaṁ esi gavesi pariyesīti 'mahesi' mahato vipallāsassa pabhedanaṁ esi gavesi pariyesīti 'mahesi' mahato taṇhāsallassa abbūhanaṁ2 esi gavesi pariyesīti 'mahesi' mahato diṭṭhisaṅghāṭassa3 viniveṭhanaṁ esi gavesi pariyesīti 'mahesi'. mahato mānadhajassa pātanaṁ esi gavesi pariyesīti 'mahesi'. mahato abhisaṁkhārassa vūpasamaṁ esi gavesi pariyesīti 'mahesi'. mahato oghassa nittharaṇaṁ esi gavesi pariyesīti 'mahesi'. mahato bhārassa nikkhepanaṁ. 4 esi gavesi pariyesīti 'mahesi'. mahato saṁsāravaṭṭassa ucchedaṁ esi gavesi pariyesīti 'mahesi'. mahato santāpassa nibbāpanaṁ esi gavesi pariyesīti 'mahesi'. mahato pariḷāhassa paṭippassaddhiṁ5 esi gavesi pariyesīti 'mahesi'. mahato dhammadhajassa ussāpanaṁ esi gavesi pariyesīti 'mahesi'. mahante satipaṭṭhāne mahante sammappadhāne mahante iddhipāde - mahantāni indriyāni mahantāni balāni - mahante bojjhaṅge - mahantaṁ ariyaṁ aṭṭhaṅgikaṁ maggaṁ - mahantaṁ paramatthaṁ amataṁ nibbānaṁ esi gavesi pariyesīti 'mahesi'. mahesakkhehi6 vā sattehi esito gavesito pariyesito kahaṁ buddho kahaṁ bhagavā, kahaṁ devadevo, kahaṁ narāsabho'ti 'mahesi'.

dhammamuttamanti 'dhammamuttamaṁ' vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ, uttamanti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammanti mahesi dhammamuttamaṁ.

yaṁ viditvā sato caranti: yaṁ viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'nti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. so vuccati 'sato'. caranti caranto viharanto irīyanto vattento pālento yapento yāpentoti 'yaṁ viditvā sato caraṁ'.

1. mahato mohakāyassa-pa-
2. abbahanaṁ-machasaṁ
3. diṭṭhīsaṅghātassa - machasaṁ
4. nikkhepaniṁ-sa
5. paṭippassaddhaṁ - machasaṁ
6. mahesakkehivā-va-vi-ka

[bjt page 168] [\x 168/]

tare loke visattikanti: 'visattikā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. visattikāti kenaṭṭhena visattikā: visatāti visattikā, visālāti visattikā, visaṭāti visattikā visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti 'visattikā'. loketi apāyaloke manussaloke devaloke khandhaloke dhātuloke āyatanaloke. tare loke visattikanti loke vesā visattikā lokevetaṁ visattikaṁ sato tareyya, uttareyya patareyya samatikkameyya vītivatteyyāti 'tare loke visattikaṁ'.

tenāha so brāhmaṇo:

''taṁ cāhaṁ abhinandāmi
mahesi dhammamuttamaṁ,
yaṁ viditvā sato caraṁ
tare loke visattika'nti.

4-7

yaṁ kiñci sampajānāsi2 (mettagūti bhagavā)
uddhaṁ adho tiriyaṁ cāpi majjhe3
etesu nandiñca nivesanañca
panujja viññāṇaṁ bhave na tiṭṭhe.

yaṁ kiñci sampajānāsīti: yaṁ kiñci pajānāsi ājānāsi vijānāsi paṭivijānāsi paṭivijjhasīti 'yaṁ kiñci sampajānāsi. mettagūti bhagavāti bhagavā taṁ brāhmaṇaṁ nāmena ālapati. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'mettagūti bhagavā. '

uddhaṁ adho tiriyañcāpi majjheti: 'uddhaṁ' vuccati4 anāgataṁ, 'adho' vuccati atītaṁ 'tiriyaṁcāpi majjheti paccuppannaṁ 'uddha'nti devaloko, 'adho'ti nirayaloko tiriyaṁ cāpi majjheti manussaloko, athavā uddhanti kusalā dhammā, 'adho'ti akusalā dhammā tiriyaṁ cāpi majjhe'ti abyākatā dhammā, 'uddha'nti arūpadhātu, 'adho'ti kāmadhātu, 'tiriyaṁ cāpi majjhe'ti rūpadhātu, 'uddhanti sukhā vedanā, 'adho'ti dukkhā vedanā, 'tiriyaṁ cāpi majjhe'ti adukkhamasukhā vedanā, 'uddha'nti uddhaṁ pādatalā 'adho'ti adho kesamatthakā, 'tiriyaṁ cāpi majjhe'ti vemajjheti uddhaṁ adho tiriyaṁ cāpi majjhe. '

1. loke vātaṁ visattikaṁ - va, vi, ka
2. saṁjānāsi-pa
saṁjānāmi-va-vi-ka
3. tiriyaṁ vāpi-katthaci
4. uddhanti - machasaṁ

[bjt page 170] [\x 170/]

etesu nandiñca nivesanañca panujja viññāṇaṁ bhave na tiṭṭheti: 'etesū'ti ācikkhitesu desitesu paññapitesu paṭṭhapitesu vivaritesu vibhajitesu uttānīkatesu pakāsitesu. nandi vuccati taṇhā, ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ''. 9nivesananti dve nivesanā: taṇhānivesanā ca diṭṭhinivesanā ca, katamā taṇhānivesanā: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ, idaṁ mama, etaṁ mama, ettakaṁ mama, ettāvatā mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettā vatthuṁ hiraññaṁ suvaṇṇaṁ gāmanigamarājadhāniyo2 raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ, ayaṁ taṇhānivesanā. katamā diṭṭhinivesanā: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho3 viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhigatāni, ayaṁ diṭṭhinivesanā.

panujja viññāṇanti puññābhisaṅkhārasahagataṁ viññāṇaṁ, apuññābhisaṅkhārasahagataṁ viññāṇaṁ, āneñjābhisaṅkhārasahagataṁ viññāṇaṁ, etesu nandiyañca nivesanañca abhisaṁkhārasahagatañca viññāṇaṁ nujja panujja nuda panuda jaha pajaha vinodehi byantīkarohi anabhāvaṁ gamehīti 'etesu nandiñca nivesanañca panujja viññāṇaṁ. '

bhave na tiṭṭheti: 'bhavā'ti dve bhavā: kammabhavo ca paṭisandhiko ca punabbhavo. katamo kammabhavo: puññābhisaṅkhāro apuññābhisaṅkhāro āneñjābhisaṅkhāro, ayaṁ kammabhavo. katamo paṭisandhiko punabbhavo: paṭisandhiko rūpaṁ vedanā1 saññā saṅkhārā viññāṇaṁ, ayaṁ paṭisandhiko punabbhavo. bhave na tiṭṭheti nandiñca nivesanañca abhisaṁkhārasahagataṁ viññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamento kammabhave na tiṭṭheyya, paṭisandhike punabbhave na tiṭṭheyya, na paṭisandhike punabbhave na tiṭṭheyya, na santiṭṭheyyāti 'panujja viññāṇaṁ bhave na tiṭṭhe. '

tenāha bhagavā:

''yaṁ kiñci sampajānāsi (mettagūti bhagavā)
uddhaṁ adho tiriyañcāpi majjhe,
etesu nandiñca nivesanañca
panujja viññāṇaṁ bhave na tiṭṭhe''ti

1. rūpa vedanā-syā

[bjt page 172] [\x 172/]

4-8

evaṁvihārī sato appamatto
bhikkhu caraṁ hitvā mamāyitāni,
jātiṁ jaraṁ1 sokapariddavañca2
idheva vidvā pajaheyya dukkhaṁ.

evaṁvihārī sato appamattoti 'evaṁvihārī'ti: nandiñca nivesanañca abhisaṁkhārasahagataviññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamentoti 'evaṁvihārī'. satoti: catūhi kāraṇehi sato: kāye kāyānupassanāsatipaṭṭhānaṁ bhāvento sato vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato aparehipi catūhi kāraṇehi sato: asati parivajjanāya sato: satikaraṇīyānañca dhammānaṁ katattā sato: satipaṭipakkhānaṁ dhammānaṁ hatattā sato: satinimittānaṁ dhammānaṁ asammuṭṭhattā sato. aparehipi catūhi kāraṇehi sato: satiyā samannāgatattā sato: satiyā vasitattā sato: satiyā pāguññatāya sato: satiyā apaccoropanatāya sato. aparehipi catūhi kāraṇehi sato: satattā sato: santattā sato: samitattā sato: santadhammasamannāgatattā sato. buddhānussatiyā sato: dhammānussatiyā sato: saṅghānussatiyā sato: sīlānussatiyā sato: cāgānussatiyā sato: devatānussatiyā sato: ānāpānasatiyā sato: maraṇānussatiyā sato: kāyagatāsatiyā sato: upasamānussatiyā satoti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. so vuccati sato. appamattoti: sakkaccakārī sātaccakārī aṭṭhitakārī anolīnavuttī anikkhittachando anikkhittadhuro appamatto kusalesu dhammesu kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti3 yo tattha chando ca vāyāmo ca ussāho ca ussoḷhi ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu, kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyya, paññākkhandhaṁ paripūreyyaṁ, paripūraṁ vā paññākkhandhaṁ tattha tattha paññāya anugaṇheyya, vimuttikkhandhaṁ paripūreyyaṁ, paripūraṁ vā vimuttikkhandhaṁ tattha tattha paññāya anugaṇheyya, vimuttiñāṇadassanakkhandhaṁ paripūreyyaṁ, paripūraṁ vā vimuttiñāṇadassanakkhandhaṁ tattha tattha paññāya anugaṇheyya'nti3. yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu, kathāhaṁ abhiññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyya'nti yo tattha chando ca vāyāmo ca ussāho ca ussoḷhi ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesū'ti 'evaṁvihārī sato appamatto.

1. jāti jaraṁ-su
2. sokaparidevaṁ ca-pana-ca
3. anuggaṇheyyanti - machasaṁ

[bjt page 174] [\x 174/]

bhikkhu caraṁ hitvā mamāyitānīti: 'bhikkhū'ti puthujjanakalyāṇako vā bhikkhu sekho vā1 bhikkhu. caranti: caranto viharanto irīyanto vattento pālento yapento yāpento. mamāyitānīti: dve mamattā: taṇhāmamattaṁ ca diṭṭhimamattaṁ ca.

katamaṁ taṇhāmamattaṁ? yāvatā taṇhāsaṁkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ, idaṁ taṇhāmamattaṁ. katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ 'yāthāvata'nti gāho yāvatā dvāsaṭṭhi diṭṭhigatāni, idaṁ diṭṭhimamattaṁ. taṇhāmamattaṁ pahāya diṭṭhimamattaṁ paṭinissajitvā mamatte jahitvā cajitvā pajahitvā pariccajitvā vinodetvā byantīkaritvā anabhāvaṁ gametvāti 'bhikkhu caraṁ hitvā mamāyitāni. '

jātiṁ jaraṁ sokapariddavaṁ ca idheva vidvā pajaheyya dukkhanti: 'jātī'ti:
yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbanti khandhānaṁ pātubhāvo āyatanānaṁ paṭilābho. jaranti: yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko.

sokoti: ñātibyasanena vā phuṭṭhassa bhogavyasanena vā phuṭṭhassa rogavyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa soko socanā socitattaṁ anto soko anto parisoko anto dāho anto paridāho cetaso parijjhāyanā domanassaṁ sokasallaṁ' paddarivanti2 ñātibyasanena vā phuṭṭhassa, bhogavyasanena vā phuṭṭhassa rogavyasanena vā phuṭṭhassa sīlavyasanena vā phuṭṭhassa diṭṭhivyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācāpalāpo vippalāpo lālappo lālappanā lālāppitattaṁ.
idhāti: imissā diṭṭhiyā -pe---------------- imasmiṁ loke. (vidvāti): vijjāgato ñāṇī vibhāvī medhāvī. dukkhanti: jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhaṁ domanassupāyāsadukkhaṁ. jāti jaraṁ sokapariddavañca idheva vidvā pajaheyya dukkhanti: vijjāgato ñāṇī vibhāvī medhāvī idheva jātiñca jarañca sokapariddavañca pajaheyya vinodeyya byantīkareyya anabhāvaṁ gameyyāti 'jātiṁ jaraṁ sokapariddavañca idheva vidvā pajaheyya dukkhaṁ'.
tenāha bhagavā:

''evaṁvihārī sato appamatto
bhikkhu caraṁ hitvā mamāyitāni
jātiṁ jaraṁ sokapariddavañca
idheva vidvā pajaheyya dukkha''nti.

4-9

etābhinandāmi vaco mahesino
sukittitaṁ gotama nūpadhīkaṁ,
addhā hi bhagavā pahāsi dukkhaṁ
tathā hi te vidito esa dhammo.

etābhinandāmi vaco mahesinoti: eta'nti: tuyhaṁ vacanaṁ byappathaṁ3 desanā anusiṭṭhiṁ4 abhinandāmīti nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. mahesinoti mahesi bhagavā: mahantaṁ sīlakkhandhaṁ esi gavesi pariyesīti mahesi. mahesakkhehi vā sattehi esito gavesito pariyesito kahaṁ buddho kahaṁ bhagavā, kahaṁ devadevo, 'kahaṁ narāsabho'ti mahesīti 'etābhinandāmi vaco mahesino'

1. sekkho vā - pana, machasaṁ
2. paridevoti - hīma
3. byapathaṁ-va-vī-ka-syā
4. anusiṭṭhaṁ - machasaṁ

[bjt page 176] [\x 176/]

sukittitaṁ gotama nūpadhīkanti 'sukittita'nti sukittitaṁ su ācikkhitaṁ sudesitaṁ supaññapitaṁ supaṭṭhapitaṁ suvivaritaṁ suvibhajitaṁ suuttānīkataṁ supakāsitanti 'sukittitaṁ'.

gotama nupadhīkanti upadhī vuccanti1 kilesā ca khandhā ca abhisaṅkhārā ca. upadhipahānaṁ upadhivūpasamaṁ upadhipaṭinissaggaṁ upadhipaṭippassaddhiṁ2 amataṁ nibbānanti 'sukittitaṁ gotamanūpadhīkaṁ'.

addhā hi bhagavā pahāsi dukkhanti' 'addhā'ti ekaṁsavacanaṁ3 nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ4 apannakavacanaṁ avatthānavacanametaṁ 'addhā'ti bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti. pahāsi dukkhanti jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pahāsi pajahi vinodesi byantīkarosi anabhāvaṁ gamesīti 'addhā hi bhagavā pahāsi dukkhaṁ'.

tathā hi te vidito esa dhammoti tathā hi te vidito tulito tīrito vibhūto vibhāvito esa dhammo ti 'tathā hi te vidito esa dhammo'.

tenāha so brāhmaṇo:

''etābhinandāmī vaco mahesino
sukittitaṁ gotama nūpadhīkaṁ,
addhāhi bhagavā pahāsi dukkhaṁ
tathā hi te vidito esa dhammo''ti.

4-10

te cāpi nūna pajaheyyu dukkhaṁ5
ye tvaṁ munī aṭṭhitaṁ6 ovadeyya,
taṁ taṁ namassāmi samecca nāgaṁ
appeva maṁ bhagavā aṭṭhitaṁ ovadeyya.

te cāpi nūna pajaheyyu dukkhanti: 'tecāpī'ti: khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca7 manussā ca. pajaheyyu dukkhanti jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pajaheyyuṁ vinodeyyuṁ byantīkareyyuṁ anabhāvaṁ gameyyunti 'te cāpi nūna pajaheyyu dukkhaṁ'.
1. vuccati-va-vi-ka
2. upadhipaṭippassaddhaṁ - machasaṁ
3. ekaṁsādhivacanaṁ-va-vī-ka
4. nirodhavacanaṁ-va-vī-ka-machasaṁ-pana
5. pajaheyya dukkhaṁ-va-vī-ka
nūnappajaheyyu dukkhaṁ - machasaṁ
6. atthitaṁ-pana
7. devatā ca-pa-va-ka

[bjt page 178] [\x 178/]

ye tvaṁ munī aṭṭhitaṁ ovadeyyāti: 'yeti: khattiye ca brāhmaṇe ca vesse ca sudde ca gahaṭṭhe ca pabbajite ca deve ca manusse ca. tvantī: bhagavantaṁ bhaṇati. munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

aṭṭhitaṁ ovadeyyāti: aṭṭhitaṁ ovadeyya sakkaccaṁ ovadeyya, abhiṇhaṁ
ovadeyya, punappunaṁ ovadeyya, anusāseyyāti ye tvaṁ munī aṭṭhitaṁ ovadeyya. '

taṁ taṁ namassāmi samecca nāganti: 'tanti' bhagavantaṁ bhaṇati. namassāmīti kāyena vā namassāmi, vācāya vā namassāmi, cittena vā namassāmi anvatthapaṭipattiyā vā namassāmi, dhammānudhammapaṭipattiyā vā namassāmi, sakkaromi, garukaromi1, mānemi, pūjemi. sameccāti samecca abhisamecca samāgantvā abhisamāgantvā sammukhā taṁ namassāmi. nāganti nāgo ca bhagavā, 'āguṁ na karotīti nāgo, na gacchantīti nāgo, na āgacchantīti nāgo. kathaṁ bhagavā āguṁ na karotīti nāgo: 'āgu' vuccati pāpakā akusalā dhammā saṁkilesikā ponobhavikā sadarā dukkhavipākā āyatiṁ jarāmaraṇīyā.

12 ''āguṁ na karoti kiñci loke (sabhiyāti bhagavā)
sabbasaṁyoge visajja bandhanāni, 1
sabbattha na sajjatī vimutto
nāgo tādī pavuccate tathattā''ti. [a]

evaṁ bhagavā 'āguṁ na karotīti nāgo.

kathaṁ na bhagavā na gacchatīti nāgo: bhagavā na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi sāyati, nīyyati vuyhati saṁharīyati. evaṁ bhagavā 'na gacchatī'ti nāgo.
1. garuṁ karomi - machasaṁ
2. sabbasaṁyojanā visajja-va-vi-ka-pana
[a.] suttanipāta-sahiyasutta

[bjt page 180] [\x 180/]

kathaṁ bhagavā na āgacchatīti nāgo: sotāpattimagge ye kilesā pahīnā te kilese na puneti na pacceti, na paccāgacchati. sakadāgāmimaggena - anāgāmimaggena - arahattamaggena ye kilesā pahīnā te kilese na puneti, na pacceti na paccāgacchati. evaṁ na āgacchatī'ti 'nāgoti'. 'taṁ taṁ namassāmi samecca nāgaṁ'.

appeva maṁ bhagavā ovadeyyāti. appeva maṁ bhagavā aṭṭhitaṁ ovadeyya, sakkaccaṁ ovadeyya, punappunaṁ ovadeyya, anusāseyyāti 'appeva maṁ bhagavā aṭṭhitaṁ ovadeyya'.

tenāha so brāhmaṇo:

''te cāpi nūna pajaheyyu dukkhaṁ
ye tvaṁ munī aṭṭhitaṁ ovadeyya,
taṁ taṁ namassāmi samecca nāgaṁ
appeva maṁ bhagavā aṭṭhitaṁ ovadeyyā''ti.

yaṁ brāhmaṇaṁ vedaguṁ1 ābhijaññā
akiñcanaṁ kāmabhave asattaṁ,
addhā hi so oghamimaṁ atāri
tiṇṇo ca pāraṁ akhilo akaṅkho.

yaṁ brāhmaṇaṁ vedaguṁ ābhijaññāti 'brāhmaṇo'ti sattannaṁ dhammānaṁ bāhitattā brāhmaṇo: sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. vedagumābhijaññā - machasaṁ
vedagumabhijaññā-va-vi-ka

[bjt page 182] [\x 182/]

13. ''bāhetvā sabbapāpakāni (sahiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā''[a]

vedagūti: 'vedo' vuccati catusu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi, bhagavā tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. vedānaṁ vā antagatoti vedagū, vedehi vā antagatoti vedagū, sattannaṁ vā dhammānaṁ viditattā vedagū: sakkāyadiṭṭhi viditā hoti, rāgo - doso - moho - māno vidito hoti, viditāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā:

''vedāni viceyya kevalāni (sabhiyāti bhagavā)
samaṇānaṁ yānipattha2 brāhmaṇānaṁ
sabba vedanāsu vītarāgo
sabbaṁ vedamaticca vedagū so.

ābhijaññāti abhijāneyya, ājāneyya, vijāneyya, paṭivijāneyya, paṭivijjheyyāti 'yaṁ brāhmaṇaṁ vedaguṁ ābhijaññā. '

akiñcanaṁ kāmabhave asattanti: 'akiñcanaṁ' ti: rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ. yassete kiñcanā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati 'akiñcano'. kāmāti: uddānato dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

bhavāti: dve bhavā: kammabhavo ca paṭisandhiko ca punabbhavo. katamo kammabhavo: puññābhisaṅkhāro apuññābhisaṅkhāro āneñjābhisaṅkhāro, ayaṁ kammabhavo. katamo paṭisandhiko punabbhavo: paṭisandhiko rūpaṁ vedanā saññā saṅkhārā viññāṇaṁ, ayaṁ paṭisandhiko punabbhavo.

akiñcanaṁ kāmabhave asattanti: akiñcanaṁ puggalaṁ kāmabhave ca asattaṁ alaggaṁ alaggitaṁ apaḷibuddhaṁ nikkhantaṁ nissaṭaṁ vippamuttaṁ1 visaṁyuttaṁ vimariyādīkatena cetasā viharantanti 'akiñcanaṁ kāmabhave asattaṁ'

addhā hi so oghamimaṁ atārīti: 'addhā'ti: ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ apannakavacanaṁ avatthāpanavacanametaṁ 'addhā'ti. oghanti: kāmoghaṁ bhavoghaṁ diṭṭhoghaṁ avijjoghaṁ. atārīti: atari uttari patari samatikkami. vītivattayīti 'addhā hi so oghamimaṁ atāri. '

[a.] suttanipāta - sahiyasutta
1. vippayuttaṁ-a-va-vī-ka-pana

[bjt page 184] [\x 184/]

tiṇṇo ca pāraṁ akhilo akaṅkhoti: 'tiṇṇo'ti: kāmoghaṁ tiṇṇo, 1 bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, saṁsārapathaṁ tiṇṇo, uttiṇṇo nittiṇṇo2 atikkanto samatikkanto vītivatto,
so vutthavāso3 ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso (paramappattipatto). 4

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

1. otiṇṇo-pana
2. nitthiṇṇo - machasaṁ
3. vuṭṭhavāso-syā
4. paramapattippatto - machasaṁ

[bjt page 186] [\x 186/]

asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito vimuttiñāṇadassanakkhandhena samannāgato ṭhito. saccaṁ sampaṭipādiyitvā1 ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya2 ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya3, parisuddhiyā ṭhito, vimuttattā ṭhito, saṁtusitattā4 ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

14. ''tassāyaṁ pacchimakoṭi5 - carimoyaṁ samussayo,
jātimaraṇa6saṁsāro - natthi tassa punabbhavo''ti

tiṇṇo ca pāranti 'pāraṁ' vuccati amataṁ nibbānaṁ ''yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ'' so pāragato pārappatto7 antagato antappatto8. koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato accutappatto9 amatagato amatappatto10 nibbānagato nibbānappatto so vutthavāso ciṇṇacaraṇo11 gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

asekhena samādhikkhandhena - paññākkhandhena - vimuttikkhandhena - vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya - muditāya - upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

''tassāyaṁ pacchimakoṭi5 - carimoyaṁ samussayo,
jātimaraṇa6saṁsāro - natthi tassa punabbhavo''ti

'tiṇṇo ca pāraṁ'.

akhiloti rāgo khilo doso khilo moho khilo kodho khilo upanāho khilo makkho khilo, paḷāso khilo, issā khilo, macchariyaṁ khilo, māyā khilo, sāṭheyyaṁ khilo, thambho khilo, sārambho khilo, māno khilo, atimāno khilo, mado khilo, pamādo khilo, sabbe kilesā khilā, sabbe duccaritā khilā, sabbe darathā khilā, sabbe pariḷāhā khilā, sabbe santāpā khilā, sabbākusalābhisaṁkhārā khilā, yassete khilā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so vuccati 'akhilo'.

1. paṭipādiyitvā-syā
2. vimuttipaṭisevanatāya - machasaṁ
3. akammaññatāya-syā
4. santussitattā - machasaṁ
5. pacchimako bhave - machasaṁ, syā
6. jātijarāmaraṇa-syā
7. pāraṁgato pāraṁpatto-va-vi-ka
8. antaṁgato antaṁpatto va-vi-ka
9. accutaṁgato accutapatto-pa
accantagato accantappatto-va-vi-ka
10. amataṁgato-amatappatto-panana
11. so vuccati ciṇṇacaraṇo-pana

[bjt page 188] [\x 188/]

akaṅkhoti dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāmiṇiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ1 cittassa manovilekho. yassete kaṅkhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati 'akaṅkhoti' tiṇṇo ca pāraṁ akhilo akaṅkho'.

tenāha bhagavā:

''yaṁ brāhmaṇaṁ vedaguṁ ābhijaññā
akiñcanaṁ kāmabhave asattaṁ,
addhā hi so oghamimaṁ atāri
tiṇṇo ca pāraṁ akhilo akaṅkho''ti.

4-12

vidvā ca yo vedagu naro idha
bhavābhave saṅgamimaṁ visajja,
so vītataṇho anīgho nirāso
atāri2 so jātijaranti brūmi.

vidvā ca yo vedagū naro idhāti 'vidvā'ti vidvā vijjāgato ñāṇī vibhāvī medhāvī. yo ti yādiso -pe-----------------
devo vā manusso vā. vedagūti 'vedā' vuccanti catusu maggesu ñāṇaṁ ''paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi, '' tehi vedehi jātijarāmaraṇassa antagato antappatto3 koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. 'vedānaṁ vā antagato'ti vedagū, 'vedehi vā antagato'ti vedagū' sattannaṁ vā dhammānaṁ4 viditattā vedagū: sakkāyadiṭṭhi viditā hoti, vicikicchā - sīlabbataparāmāso - rāgo - doso - moho - māno vidito hoti, viditāssa5 honti pāpakā akusalā dhammā saṁkilesikā ponobhavikā6 sadarā dukkhavipākā āyatiṁ jātijarāmaraṇīyā:

1. chambhittataṁ - machasaṁ, syā
2. attāri-syā
3. attaṁgato antaṁpatto-va-vi-ka
4. sattannaṁ dhammānaṁ-katthaci
5. vidikassa-va-vi-ka
6. ponabbhavikā-va-vi-ka

[bjt page 190] [\x 190/]

15. ''vedāni viceyya kevalāni (sabhiyāti bhagavā)
samaṇānaṁ yāni patthī brāhmaṇānaṁ
sabbavedanāsu vītarāgo
sabbaṁ vedamaticca vedagū so[a]''ti. 2

naroti: satto naro māṇavo poso puggalo jīvo jāgū3 jantu indagu hindagu manujo. idhāti imissā diṭṭhiyā (-pe)-------------------
imasmiṁ manussaloke 'vidvā ca yo vedagū naro idha'.

bhavābhave saṅgamimaṁ visajjāti - 'bhavābhave'ti: bhavābhave kammabhave punabbhave, kāmabhave kammabhave kāmabhave punabbhave, rūpabhave kammabhave rūpabhave punabbhave, arūpabhave kammabhave arūpabhave punabbhave punappunabhave punappunagatiyā punappunauppattiyā punappunapaṭisandhiyā4 punappunaattabhāvābhinibbattiyā. saṅgāti sattasaṅgā: rāgasaṅgo dosasaṅgo mohasaṅgo māna - diṭṭhi - kilesasaṅgo duccaritasaṅgo. visajjāti: saṅge vossajitvā5 vā visajja, athavā saṅge baddhe vibaddhe ābaddhe6 lagge laggite paḷibuddhe7 bandhane phoṭayitvā8 vā visajja, yathā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti, evameva9 saṅge vossajitvā visajja athavā saṅge baddhe vibaddhe ābaddhe lagge laggite paḷibuddhe bandhane phoṭayitvā vā visajjāti 'bhavābhave saṅgamimaṁ visajja. '

so vītataṇho anīgho nirāso atāri so jātijaranti brūmīti 'taṇhā'ti: rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā, yassesā taṇhā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so vuccati vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo cattarāgo pahīnarāgo paṭinissaṭṭharāgo nicchāto nibbuto sītibhūto sukhapaṭisaṁvedī brahmabhūtena attanā viharatīti so vītataṇho.

1. yānidhatthi - machasaṁ
2. sabbaveramaticca vedagunaro-va-vi-ka
3. jātu-syā
4. punappunaṁ gatiyā punappunaṁ uppattiyā
punappunaṁ paṭisandhiyā-pana
5. vosajjetvā - machasaṁ
6. bandhe vibandhe ābandhe-syā
vosajjetvā - machasaṁ
7. paḷibandhe-sa
8. mocayitvā cā-va-vi-ka-pa-syā
9. evamete-pana
evameva te - machasaṁ
[a.] su-sabhiyasutta

[bjt page 192] [\x 192/]

anīghoti rāgo nīgho, doso nīgho, moho nīgho, kodho nīgho, upanāho nīgho, makkho nīgho, paḷāso nīgho, issā nīgho, macchariyaṁ nīgho, māyā nīgho, sāṭheyyaṁ nīgho, thambho nīgho, sārambho nīgho, māno nīgho, atimāno nīgho, mado nīgho, pamādo nīgho, sabbe kilesā nīghā, sabbe duccaritā nīghā, sabbe darathā nīghā, sabbe pariḷāhā nīghā, sabbe santāpā nīghā, sabbākusalābhisaṁkhārā 1 nīghā, yassete nīghā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so vuccati 'anīgho' nirāsoti 'āsā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' yassesā āsā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati 'nirāso'. jātīti ''yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbanti khandhānaṁ pātubhāvo āyatanānaṁ paṭilābho.
jaranti: yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko, ayaṁ vuccati jarā. so vītataṇho anīgho nirāso atāri so jātijaranti brūmīti yo so vītataṇho ca anīgho ca nirāso ca so kho jātijarāmaraṇaṁ atari uttari patari samatikkami vītivattayīti, brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'so vītataṇho anīgho nirāso atāri so jātijaranti brūmī. '

tenāha bhagavā:

''vidvā ca yo vedagū naro idha
bhavābhave saṅgamimaṁ visajja,
so vītataṇho anīgho nirāso
atāri so jātijaranti brūmī''ti

saha gāthāpariyosānā1 ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hama'smīti.

mettagū suttaniddeso catuttho

1. pariyosāne-va-vi-ka-pana

[bjt page 194] [\x 194/]

5. dhotaka suttaniddeso

5-1

pucchāmi taṁ bhagavā brūhi me taṁ (iccāyasmā dhotako)
vācā'bhikaṅkhāmi mahesi tuyhaṁ,
tava sutvāna nigghosaṁ
sikkhe nibbānamattano.

pucchāmi taṁ bhagavā brūhi meta'nti 'pucchā'ti tisso pucchā: adiṭṭhajotanā pucchā, diṭṭhasaṁsandanā pucchā vimaticchedanā pucchā, katamā adiṭṭhajotanā pucchā: pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ tassa ñāṇāya dassanāya tulanāya tīraṇāya vibhāvanāya. pañhaṁ pucchati, ayaṁ adiṭṭhajotanā pucchā. katamā diṭṭhasaṁsandanā pucchā: pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ. aññehi paṇḍitehi saddhiṁ saṁsandanatthāya pañhaṁ pucchati. ayaṁ diṭṭhasaṁsandanā pucchā. katamā vimaticchedanā pucchā: pakatiyā saṁsayapakkhanto. hoti vimatipakkhanto dveḷhakajāto evannu kho na nu kho kinnukho kathaṁnu kho'ti. so vimaticchedanatthāya pañhaṁ pucchati. ayaṁ vimaticchedanā pucchā. imā tisso pucchā.
aparāpi tisso pucchā: manussapucchā, amanussapucchā, nimmitapucchā. katamā manussapucchā: manussā buddhaṁ bhagavantaṁ upasaṅkamitvā pañhaṁ pucchanti: bhikkhū pucchanti, bhikkhuṇiyo pucchanti, upāsikā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti, ayaṁ manussapucchā. katamā amanussapucchā: amanussā buddhaṁ bhagavantaṁ upasaṁkamitvā pañhaṁ pucchanti: nāgā pucchanti, supaṇṇā pucchanti, yakkhā pucchanti, asurā pucchanti. gandhabbā pucchanti, mahārājāno pucchanti, indā pucchanti, brahmāno pucchanti, devā pucchanti, ayaṁ amanussapucchā. katamā nimmitapucchā: yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ, taṁ so nimmito[i] buddhaṁ bhagavantaṁ upasaṅkamitvā pañhaṁ pucchati, bhagavā vissajjeti. ayaṁ nimmitapucchā. imā tisso pucchā.

aparāpi 'tisso pucchā: attatthapucchā paratthapucchā ubhayatthapucchā. aparāpi tisso pucchā: diṭṭhadhammikatthapucchā samparāyikatthapucchā paramatthapucchā. aparāpi tisso pucchā: anavajjapucchā nikkilesatthapucchā vodānatthapucchā: aparāpi tisso pucchā: atītapucchā anāgatapucchā paccuppannapucchā. aparāpi tisso pucchā: kusalapucchā akusalapucchā avyākatapucchā. aparāpi tisso pucchā: satipaṭṭhānapucchā sammappadhānapucchā iddhipādapucchā. aparāpi tisso pucchā indriyapucchā balapucchā bojjhaṅgapucchā. aparāpi tisso pucchā: maggapucchā phalapucchā nibbānapucchāti.

pucchāmi tanti: pucchāmi taṁ, yācāmi taṁ, ajjhesāmi taṁ, pasādemi taṁ, kathayassu me'ti 'pucchāmi taṁ. ' bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti. 'pucchāmi taṁ bhagavā brūhi me taṁ'.

iccāyasmā dhotakoti: 'iccā'ti padasandhi3 padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. dhotakoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti. 'iccāyasmā dhotako'.

vācābhikaṅkhāmi mahesi tuyhanti: tuyhaṁ vacanaṁ byappathaṁ desanaṁ anusiṭṭhiṁ4 kaṅkhāmi abhikaṅkhāmi icchāmi sādiyāmi patthayāmi pihayāmi abhijappāmi. mahesīti mahesi bhagavā, mahantaṁ sīlakkhandhaṁ esi gavesi pariyesīti mahesi. mahantaṁ samādhikkhandhaṁ mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti 'mahesi'. mahato tamokāyassa padālanaṁ esi gavesi pariyesīti 'mahesi' mahato vipallāsassa pabhedanaṁ esi gavesi pariyesīti 'mahesi' mahato taṇhāsallassa abbūhanaṁ2 esi gavesi pariyesīti 'mahesi' mahato diṭṭhisaṅghāṭassa viniveṭhanaṁ esi gavesi pariyesīti 'mahesi'. mahato mānadhajassa pātanaṁ esi gavesi pariyesīti 'mahesi'. mahato abhisaṁkhārassa vūpasamaṁ esi gavesi pariyesīti 'mahesi'. mahato oghassa nittharaṇaṁ esi gavesi pariyesīti 'mahesi'. mahato bhārassa nikkhepanaṁ. esi gavesi pariyesīti 'mahesi'. mahato saṁsāravaṭṭassa ucchedaṁ esi gavesi pariyesīti 'mahesi'. mahato santāpassa nibbāpanaṁ esi gavesi pariyesīti 'mahesi'. mahato pariḷāhassa paṭippassaddhiṁ5 esi gavesi pariyesīti 'mahesi'. mahato dhammadhajassa ussāpanaṁ esi gavesi pariyesīti 'mahesi'. mahante satipaṭṭhāne mahante sammappadhāne mahante iddhipāde - mahantāni indriyāni mahantāni balāni - mahante bojjhaṅge - mahantaṁ ariyaṁ aṭṭhaṅgikaṁ maggaṁ - mahantaṁ paramatthaṁ amataṁ nibbānaṁ esi gavesi pariyesīti 'mahesi'. mahesakkhehi6 vā sattehi esito gavesito pariyesito kahaṁ buddho kahaṁ bhagavā, kahaṁ devadevo, kahaṁ narāsabho'ti mahesīti 'vācābhikaṅkhāmi mahesi tuyhaṁ. '

tava sutvāna nigghosanti tuyhaṁ vacanaṁ byappathaṁ desanaṁ anusiṭṭhiṁ sutvā suṇitvā uggahetvā (upadhārayitvā) upalakkhayitvāti5 'tava sutvāna nigghosaṁ. '

1. pucchāmīti-machasaṁ, syā,
2. vivarāhi vibhajāhi - machasaṁ, syā,
3. sarasandhi-va-vi-ka-
4. anusāsanaṁ, anusiṭṭhaṁ-machasaṁ,
anusatthiṁ sa,
5. upasallakkhīyitvā-va-ka

[bjt page 196] [\x 196/]

sikkhe nibbānamattanoti: 'sikkhā'ti tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu. khuddako sīlakkhandho mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti 'upekkhako satimā sukhavihārī'ti taṁ tatiyajjhānaṁ upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā. nibbānamattoti attano rāgassa nibbāpanāya dosassa nibbāpanāya, mohassa nibbāpanāya, kodhassa nibbāpanāya upanāhassa nibbāpanāya, makkhassa nibbāpanāya, paḷāsassa nibbāpanāya, issāya nibbāpanāya, macchariyassa nibbāpanāya, māyāya nibbāpanāya, sāṭheyyassa nibbāpanāya, sabbakilesānaṁ nibbāpanāya, sabbaduccaritānaṁ nibbāpanāya, sabbadarathānaṁ nibbāpanāya, sabbapariḷāhānaṁ nibbāpanāya, sabbasantāpānaṁ nibbāpanāya, sabbā kusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya, imā tisso sikkhāyo, āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṁ samādahanto1 sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya, ācareyya samācareyya samādāya vatteyyāti 'sikkhe nibbānamattano. '

tenāha so brāhmaṇo:

''pucchāmi taṁ bhagavā brūhi me taṁ (iccāyasmā dhotako)
vātābhikaṅkhāmi mahesi tuyhaṁ,
tava sutvāna nigghosaṁ
sikkhe nibbānamattano''ti.

5-2

tena hātappaṁ karohi (dhotakāti bhagavā)
idheva nipako sato,
ito sutvāna nigghosaṁ
sikkhe nibbānamattano.

tena hātappaṁ karohīti ātappaṁ karohi, ussāhaṁ karohi, ussoḷhiṁ karohi, thāmaṁ karohi, dhitiṁ karohi, viriyaṁ karohi, chandaṁ janehi. saṁjanehi upaṭṭhapehi samuṭṭhapehi nibbattehi abhinibbattehīti 'tena hātappaṁ karohi. '

1. cittaṁ adhiṭṭhahanto-pana
cittaṁ paṭṭhahanto-va-vi-ka

[bjt page 198] [\x 198/]

dhotakāti bhagavāti: bhagavā taṁ brāhmaṇaṁ nāmena ālapati. bhagavāti gāravādhivacanametaṁ: apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti dhotakāti bhagavā.

idheva nipako satoti 'idhā'ti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye imasmiṁ satthusāsane imasmiṁ attabhāve imasmiṁ manussaloke. nipakoti nipako paṇḍito paññavā buddhimā ñāṇī vibhāvī medhāvī. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato aparehipi catūhi kāraṇehi sato: asati parivajjanāya sato: satikaraṇīyānañca dhammānaṁ katattā sato: satipaṭipakkhānaṁ dhammānaṁ hatattā sato: satinimittānaṁ dhammānaṁ asammuṭṭhattā sato. aparehipi catūhi kāraṇehi sato: satiyā samannāgatattā sato: satiyā vasitattā sato: satiyā pāguññatāya sato: satiyā apaccoropanatāya sato. aparehipi catūhi kāraṇehi sato: satattā sato: santattā sato: samitattā sato: santadhammasamannāgatattā sato. buddhānussatiyā sato: dhammānussatiyā sato: saṅghānussatiyā sato: sīlānussatiyā sato: cāgānussatiyā sato: devatānussatiyā sato: ānāpānasatiyā sato: maraṇānussatiyā sato: kāyagatāsatiyā sato: upasamānussatiyā satoti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. so vuccati sato'ti 'idheva nipako sato'.

ito sutvāna nigghosanti ito mayhaṁ vacanaṁ byappathaṁ desanaṁ anusiṭṭhiṁ1 sutvā suṇitvā uggahetvā2 (upadhārayitvā) upalakkhayitvāti 'ito sutvāna nigghosaṁ. '
sikkhe nibbānamattanoti: 'sikkhā'ti tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu. khuddako sīlakkhandho mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti 'upekkhako satimā sukhavihārī'ti taṁ tatiyajjhānaṁ upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā. nibbānamattoti attano rāgassa nibbāpanāya dosassa nibbāpanāya, mohassa nibbāpanāya, kodhassa nibbāpanāya upanāhassa nibbāpanāya, makkhassa nibbāpanāya, paḷāsassa nibbāpanāya, issāya nibbāpanāya, macchariyassa nibbāpanāya, māyāya nibbāpanāya, sāṭheyyassa nibbāpanāya, sabbakilesānaṁ nibbāpanāya, sabbaduccaritānaṁ nibbāpanāya, sabbadarathānaṁ nibbāpanāya, sabbapariḷāhānaṁ nibbāpanāya, sabbasantāpānaṁ nibbāpanāya, sabbā kusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya, imā tisso sikkhāyo, āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṁ samādahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya, ācareyya samācareyya samādāya vatteyyāti 'sikkhe nibbānamattano. '

tenāha bhagavā:

''tena hātappaṁ karohi (dhotakāti bhagavā)
idheva nipako sato,
ito sutvāna nigghosaṁ
sikkhe nibbānamattano''ti.

1. anusāsanaṁ anusiṭṭhaṁ - machasaṁ
2. uggahitvā-pana-uggaṇhitvā - machasaṁ

[bjt page 200] [\x 200/]

5-3

passāmahaṁ devamanussaloke
akiñcanaṁ brāhmaṇaṁ irīyamānaṁ1
taṁ taṁ namassāmi samantacakkhu
pamuñca maṁ sakka kathaṅkathāhi.

passāmahaṁ devamanussaloketi 'devā'ti tayo devā: sammutidevā uppattidevā visuddhidevā. katame sammutidevā: sammutidevā vuccanti rājāno ca rājakumārā ca deviyo ca ime vuccanti sammutidevā. katame uppattidevā: uppattidevā vuccanti catummahārājikā devā tāvatiṁsā devā yāmā devā tusitā devā nimmāṇaratī devā paranimmitavasavattī devā brahmakāyikā devā, ye ca devā taduttariṁ2 ime vuccanti uppattidevā. katame visuddhidevā: visuddhidevā vuccanti tathāgatasāvakā arahanto khīṇāsavā, ye ca paccekasambuddho3 ime vuccanti visuddhidevā, bhagavā sammutidevānaṁ ca uppattidevānaṁ ca visuddhidevānaṁ ca devo ca atidevo ca devātidevo ca sīhasīho nāganāgo gaṇigaṇī munimunī rājarājā. passāmahaṁ devamanussaloketi manussaloke devaṁ passāmi atidevaṁ passāmi devātidevaṁ passāmi dakkhāmi olokemi nijjhāyāmi upaparikkhāmīti 'passāmahaṁ deva manussaloke. '

akiñcanaṁ brāhmaṇaṁ irīyamānanti 'akiñcananti rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, te kiñcanā buddhassa bhagavato pahīnā ucchinnamūlā tālāvatthukatā anabhāvakatā4 āyatiṁ anuppādadhammā. tasmā buddho akiñcano. brāhmaṇoti bhagavā sattannaṁ dhammānaṁ bāhitattā brāhmaṇo: sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṅkilesikā ponobhavikā5 sadarā dukkhavipākā āyatiṁ jātijarāmaraṇīyā.

1. brāhmaṇa iriyamāṇaṁ-va-vī-ka
brāhmaṇaviriya mānaṁ - machasaṁ
2. taduttari - machasaṁ, syā
3. paccekabuddhā - machasaṁ
4. anabhāvaṁkatā-ma cha maṁ, syā
5. ponabbhavīkā-pana-ka-

[bjt page 202] [\x 202/]

1 ''bāhetvā1 sabbapāpakāni (sahiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate2 sa brahmā. ''[a]

iriyamānanti carantaṁ viharantaṁ irīyantaṁ3 vattentaṁ pālentaṁ yapentaṁ yāpentanti 'akiñcanaṁ brāhmaṇaṁ irīyamānaṁ. '

taṁ taṁ namassāmi samantacakkhūti 'tanti' bhagavantaṁ bhaṇati. namassāmīti kāyena vā namassāmi, vācāya vā namassāmi, cittena vā namassāmi, anvatthapaṭipattiyā vā namassāmi, dhammānudhammapaṭipattiyā vā namassāmi, sakkaromi garukaromi mānemi pūjemi. samantacakkhūti 'samantacakkhu vuccati sabbaññutañāṇaṁ, bhagavā sabbaññutañāṇena upeto samupeto upagato samupagato uppanno sampanno4 samannāgato.

2. ''na tassa addiṭṭha5midatthi kiñcī
atho aviññātamajānitabbaṁ
sabbaṁ abhiññāsi yadatthi neyyaṁ
tathāgato tena samantacakkhū''ti. [a]

'taṁ taṁ namassāmi samantacakkhu'

pamuñca maṁ sakka kathaṁkathāhīti 'sakkā'ti sakko bhagavā 'sakyakulā pabbajito'ti pi sakko, athavā 'aḍḍho mahaddhano dhanavā'ti pi sakko, tassimāni dhanāni, seyyathīdaṁ6: saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ (satipaṭṭhānadhanaṁ) sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ nibbānadhanaṁ, imehi anekavidhehi dhanaratanehi aḍḍho mahādhano dhanavāti'pi sakko.

1. bāhitvā - machasaṁ
2. pavuccati brahmā-va-vi-ka-
3. iriyantaṁ - machasaṁ-syā
4. pamuppanno-sa
samuppanno - machasaṁ
5. adiṭṭha-syā
6. seyyathīdaṁ - machasaṁ
[a.] suttanipāta-sahiya sutta

[bjt page 204] [\x 204/]

athavā sakko 'pahū visavī alamatto sūro vīro vikkanto abhīru acchambhī anutrāsī apalāyī, pahīnabhayabheravo vigatalomahaṁso, tipi sakko,
. 5'kathaṅkathā' vuccati
vicikicchā, dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā , aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ1 cittassa manovilekho.
. 5
pamuñca maṁ sakka kathaṁkathāhīti muñca maṁ, pamuñca maṁ, mocehi maṁ pamocehi maṁ, uddhara maṁ, samuddhara maṁ, uṭṭhāpehi maṁ, kathaṁkathāsallatoti 'pamuñca maṁ sakka kathaṅkathāhi. '

tenāha so brāhmaṇo:

''passāmahaṁ deva manussaloke
akiñcanaṁ brāhmaṇaṁ irīyamānaṁ,
taṁ taṁ namassāmi samantacakkhu
pamuñca maṁ sakka kathaṅkathāhī''ti.

5-4

nāhaṁ sahissāmi3 pamocanāya
kathaṅkathiṁ dhotaka kañci loke
dhammañca seṭṭhaṁ ājānamāno3
evaṁ tuvaṁ oghamimaṁ taresi.

nāhaṁ sahissāmi pamocanāyāti nāhaṁ taṁ sakkomi muñcituṁ, pamuñcituṁ mocetuṁ pamocetuṁ uddharituṁ samuddharituṁ4 uṭṭhāpetuṁ samuṭṭhāpetuṁ kathaṅkathāsallatoti evampi nāhaṁ sahissāmi pamocanāya. athavā na īhāmi, na samīhāmi, na ussahāmi, na vāyamāmi na ussāhaṁ karomi, na ussoḷhiṁ karomi5, na thāmaṁ karomi, na dhitiṁ karomi, na viriyaṁ karomi, na chandaṁ janemi, na sañjanemi, na nibbattemi na abhinibbattemi, assaddhe6 puggale acchandake kusīte hīnaviriye appaṭipajjamāne dhammadesanāyāti evampi 'nāhaṁ sahissāmi pamocanāya:

1. chamhitattaṁ- - machasaṁ, syā, si
2. samissāmi-syā
3. ajānamāno-va. vī, ka
4. uddharāpetuṁ samuddharāpetuṁ-pana
5. na ussoḷhi karomi-pa, va, vī-ka
6. asadhe-pa-va-vi-ka
7. acchindike - machasaṁ, syā

[bjt page 206] [\x 206/]

athavā natthañño koci mocetā, te yadi moceyyuṁ, sakena thāmena sakena balena sakena viriyena sakena parakkamena sakena purisathāmena attanā sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ paṭipajjamānā moceyyunti1 evampi 'nāhaṁ sahissāmi pamocanāya' vuttaṁ hetaṁ bhagavatā: 'so vata cunda, attanā palipapalipanno paraṁ palipapalipannaṁ uddharissatīti netaṁ ṭhānaṁ vijjati, so vata cunda, attanā adanto avinīto aparinibbuto paraṁ damessati vinessati parinibbāpessatīti netaṁ ṭhānaṁ vijjatī''ti[a]

evampi 'nāhaṁ sahissāmi pamocanāya'

vuttampi hetaṁ bhagavatā:

3 1attanāva kataṁ pānaṁ attanā saṁkilissati
attanā akataṁ pāpaṁ attanāva visujjhati
suddhi asuddhi paccattaṁ nāññamañño2 visodhaye'ti. [b]

evampi 'nāhaṁ sahissāmi pamocanāya'.

vuttaṁ hetaṁ bhagavatā:

''evameva kho brāhmaṇa, tiṭṭhateva nibbānaṁ tiṭṭhati nibbānagāmī maggo tiṭṭhāmahaṁ samādapetā, atha ca pana mama sāvakā mayā evaṁ ovadiyamānā evaṁ anusāsiyamānā appekacce accantaniṭṭhaṁ nibbānaṁ ārādhenti, ekacce nārādheti. ettha kyāhaṁ brāhmaṇa, karomi maggakkhāyī3 brāhmaṇa tathāgato, maggaṁ buddhā ācikkhanti, attanā paṭipajjamānā muñceyyu''nti. [c]

evampi 'nāhaṁ sahissāmi pamocanāya. '

1. muṁceyyunti-pana, va, vī, ka
2. nāñño aññaṁ-pa, vi, vī, ka
3. maggamakkhāyi-pana
[a] majjhima nikāya-sallekha sutta
[b] dhammapada-attavagga
[c] majjhimanikāya-gaṇakamoggallāna sutta

[bjt page 208] [\x 208/]

kathaṅkathiṁ dhotaka (kañci) loketi kathaṅkathiṁ puggalaṁ 'sakaṅkhaṁ savilekhaṁ1 sadveḷhakaṁ savicikicchaṁ. kañcīti kañci khattiyaṁ vā brāhmaṇaṁ vā vessaṁ vā suddaṁ vā gahaṭṭhaṁ vā pabbajitaṁ vā devaṁ vā manussaṁ vā. loketi apāyaloke manussaloke devaloke khandhaloke dhātuloke āyatanaloketi. 'kathaṅkathiṁ dhotaka kañci loke, '

dhammañca seṭṭhaṁ ājānamāno2ti 'dhammaṁ seṭṭhaṁ' vuccati 'amataṁ nibbānaṁ' yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. seṭṭhanti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammaṁ. ājānamanoti ājānamāno vijānamāno paṭivijānamāno paṭivijjhamānoti 'dhammañca seṭṭhaṁ ājānamāno. '

evaṁ tuvaṁ oghamimaṁ taresīti evaṁ tvaṁ kāmoghaṁ bhavoghaṁ diṭṭhoghaṁ avijjoghaṁ tareyyāsi uttareyyāsi patareyyāsi samatikkameyyāsi vītivatteyyāsīti 'evaṁ tuvaṁ oghamimaṁ taresi. '

tenāha bhagavā:

''nāhaṁ sahissāmi pamocanāya (dhotakāti bhagavā)
kathaṅkathiṁ dhotaka kañci loke,
dhammañca seṭṭhaṁ ājānamāno
evaṁ tuvaṁ oghamimaṁ taresī''ti.

5-5

anusāsa brahme, karuṇāyamāno (iccāyasmā dhotako)
vivekadhammaṁ yamahaṁ vijaññaṁ,
yathāhaṁ ākāsova3 abyāpajjamāno4
idheva santo asito careyyaṁ.

anusāsa brahme, karuṇāyamānoti 'anusāsa brahme'ti anusāsa brahme, anugaṇha brahme, anukampa brahmeti 'anusāsa brahme. ' karuṇāyamānoti karuṇāyamāno anuddayamāno5 anurakkhamāno anugaṇhamāno anukampamānoti 'anusāsa brahme karuṇāyamāno. '
1. sakhilaṁ - machasaṁ, syā
2. ajānamāno-va, vī, ka
3. ākāso va-syā
4. abyāpajjhamāno-syā
5. anudayamāno - machasaṁ

[bjt page 210] [\x 210/]

vivekadhammaṁ yamahaṁ vijaññanti 'vivekadhammaṁ' vuccati amataṁ nibbānaṁ. 'yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ, yamahaṁ vijaññanti yamahaṁ jāneyyaṁ ājāneyyaṁ vijāneyyaṁ paṭivijāneyyaṁ paṭivijjheyyaṁ adhigaccheyyaṁ phasseyyaṁ sacchikareyyanti 'vivekadhammaṁ yamahaṁ vijaññaṁ'
yathāhaṁ ākāsova abyāpajjamānoti yathā ākāso na pajjati1 na gaṇhāti2 na bajjhati na paḷibajjhati evaṁ āpajjamāno3 agaṇhamāno abajjhamāno apaḷibajjhamānoti evampi ākāsova abyāpajjamāno' yathā ākāso na rajjati lākhāya vā haliddiyā vā4 nīliyā vā5 mañjeṭṭhāya vā, evaṁ arajjamāno adussamāno amuyhamāno akilissamānoti, evampi 'ākāsova abyāpajjamāno'. yathā ākāso na kuppati, na byāpajjati, na patitthiyati6 na paṭihaññati, evaṁ akuppamāno abyāpajjamāno apatitthiyamāno apaṭihaññamānoti evampi 'ākāsova abyāpajjamāno'.

idheva santo asito careyyanti: 'idheva santo'ti: idheva santo samāno, idheva nisinno samāno, 7 imasmiṁ yeva āsane nisinno samāno, imissāyeva parisāya nisinno samānoti, evampi 'idheva santo. ' athavā idheva santo upasanto vūpasanto nibbuto paṭippassaddhoti evampi 'idheva santo'. asitoti dve nissayā: taṇhānissayo ca diṭṭhinissayo ca, katamā taṇhānissayo: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ, idaṁ mama, etaṁ mama, ettakaṁ mama, ettāvatā mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettā vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ, ayaṁ taṇhānissayo. katamā diṭṭhi diṭṭhinissayo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhigatāni, ayaṁ diṭṭhinissayo. taṇhānissayaṁ pahāya diṭṭhinissayaṁ paṭinissajitvā cakkhuṁ anissito, sotaṁ anissito, ghānaṁ anissito jivhaṁ anissito, kāyaṁ anissito, manaṁ anissito. rūpe - sadde - gandhe - rase - phoṭṭhabbe - dhamme - kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ atītaṁ anāgataṁ paccuppannaṁ diṭṭhaṁ sutaṁ mutaṁ viññātaṁ sabbe dhamme asito anissito anallīno anupagato anajjhosito anadhimutto nikkhanto nissaṭo vippamutto visaṁyutto vimariyādīkatena cetasā. careyyanti careyyaṁ vihareyyaṁ irīyeyyaṁ vatteyyaṁ pāleyyaṁ yapeyyaṁ yāpeyyanti 'idheva santo asito careyyaṁ. '

1. na sajjati-pana, na ppajjati, syā
2. na gaṇhati-machasaṁ
3. asajjamāno-pana, va, vī, ka
4. haliddena vā-syā
5. nīlena vā-syā
6. patilīyati-machasaṁ
pathilīyati-syā
7. idheva samāno-machasaṁ

[bjt page 212] [\x 212/]

tenāha so brāhmaṇo:

''anusāsa brahme, karuṇāyamāno
vivekadhammaṁ yamahaṁ vijaññaṁ,
yathāhaṁ ākāsova abyāpajjamāno
idheva santo asito careyya''nti.

5-6

kittayissāmi te santiṁ (dhotakāti bhagavā)
diṭṭhe dhamme1 anītihaṁ,
yaṁ viditvā sato caraṁ
tare loke visattikaṁ.

kittayissāmi te santinti: rāgassa santiṁ dosassa santiṁ mohassa santiṁ kodhassa santiṁ upanāhassa - makkhassa - paḷāsassa - issāya - macchariyassa - māyāya - sāṭheyyassa - thambhassa - sārambhassa - mānassa - atimānassa - madassa - pamādassa - sabbakilesānaṁ - sabbaduccaritānaṁ - sabbadarathānaṁ - sabbapariḷāhānaṁ - sabbasantāpānaṁ - sabbā kusalābhisaṁkhārānaṁ santiṁ upasantiṁ vūpasantiṁ nibbutiṁ paṭippassaddhiṁ kittayissāmi, pakittayissāmi ācikkhissāmi desissāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti 'kittayissāmi te santiṁ'

dhotakāti bhagavāti 'dhotakā'ti bhagavā taṁ brāhmaṇaṁ nāmena ālapati.
bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'dhotakāti bhagavā. '

diṭṭhe dhamme anītihanti 'diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme
'sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'nti diṭṭhe dhamme ñāte dhamme tulite dhamme tīrite dhamme vibhāvite dhamme vibhūte dhammeti evampi diṭṭhe dhamme.

1. diṭṭheva dhamme-pana-va-vi-ka

[bjt page 214] [\x 214/]

athavā dukkhe diṭṭhe dukkhaṁ kathayissāmi, samudaye diṭṭhe samudayaṁ kathayissāmi, nirodhe diṭṭhe nirodhaṁ kathayissāmi, magge diṭṭhe maggaṁ kathayissāmī'ti evampi 'diṭṭhe dhamme'. athavā 'sandiṭṭhikaṁ akālikaṁ ehipassikaṁ opanayikaṁ paccattaṁ veditabbaṁ viññūhīti evampi 'diṭṭhe dhamme' anītihanti na itihītihaṁ1 na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ taṁ kathayissāmīti 'diṭṭhe dhamme anītiha'nti.
yaṁ viditvā sato caranti: yaṁ viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'nti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. so vuccati 'sato'.
caranti caranto viharanto irīyanto vattento pālento yapento yāpentoti 'yaṁ viditvā sato caraṁ'.

tare loke visattikanti: 'visattikā' vuccati taṇhā. ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' visattikāti kenaṭṭhena visattikā: visatāti visattikā, visālāti visattikā, visaṭāti visattikā3 visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave

saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti 'visattikā'. loketi apāyaloke manussaloke devaloke khandhaloke dhātuloke āyatanaloke. tare loke visattikanti loke vesā visattikā2 loke vetaṁ vīsattikaṁ3 sato tareyya, uttareyya patareyya
samatikkameyya vītivatteyyāti 'tare loke visattikaṁ.

tenāha bhagavā:

''kittayissāmi te santiṁ (dhotakāti bhagavā)
diṭṭhe dhamme anītihaṁ
yaṁ viditvā sato caraṁ
tare loke visattikanti''.

1. na itihanti-va, vi, ka
itihītihaṁ - machasaṁ
2. loke vā sā vīsattikā-pa, va, vi
3. loke vā taṁvīsattikaṁ-va, vi, ka,

[bjt page 216] [\x 216/]

5-7

tañcāhaṁ abhinandāmi
mahesi santimuttamaṁ
yaṁ viditvā sato caraṁ
tare loke visattikaṁ

tañcāhaṁ abhinandāmīti 'taṁ'ti tuyhaṁ vacanaṁ byappathaṁ desanaṁ anusiṭṭhiṁ1 nandāmi, abhinandāmi modāmi anumodāmi icchāmi sādiyāmi patthayāmi pihayāmi abhijappāmīti 'tañcāhaṁ abhinandāmi. '

mahesi santimuttamanti: 'mahesī'ti mahesī2 bhagavā: mahantaṁ sīlakkhandhaṁ esi gavesi pariyesīti 'mahesi' mahantaṁ samādhikkhandhaṁ mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti 'mahesi'
mahato tamokāyassa padālanaṁ esi gavesi pariyesīti 'mahesi' mahato vipallāsassa pabhedanaṁ esi gavesi pariyesīti 'mahesi' mahato taṇhāsallassa abbūhanaṁ esi gavesi pariyesīti 'mahesi' mahato diṭṭhisaṅghāṭassa viniveṭhanaṁ esi gavesi pariyesīti 'mahesi'. mahato mānadhajassa pātanaṁ esi gavesi pariyesīti 'mahesi'. mahato abhisaṁkhārassa vūpasamaṁ esi gavesi pariyesīti 'mahesi'. mahato oghassa nittharaṇaṁ esi gavesi pariyesīti 'mahesi'. mahato bhārassa nikkhepanaṁ. esi gavesi pariyesīti 'mahesi'. mahato saṁsāravaṭṭassa ucchedaṁ esi gavesi pariyesīti 'mahesi'. mahato santāpassa nibbāpanaṁ esi gavesi pariyesīti 'mahesi'. mahato pariḷāhassa paṭippassaddhiṁ5 esi gavesi pariyesīti 'mahesi'. mahato dhammadhajassa ussāpanaṁ esi gavesi pariyesīti 'mahesi'. mahante satipaṭṭhāne mahante sammappadhāne mahante iddhipāde - mahantāni indriyāni mahantāni balāni - mahante bojjhaṅge - mahantaṁ ariyaṁ aṭṭhaṅgikaṁ maggaṁ - mahantaṁ paramatthaṁ amataṁ nibbānaṁ esi gavesi pariyesīti 'mahesi'. mahesakkhehi6 vā sattehi esito gavesito pariyesito kahaṁ buddho kahaṁ bhagavā, kahaṁ devadevo, kahaṁ narāsabho'ti mahesī. santimuttamanti 'santi' vuccati amataṁ nibbānaṁ, ''yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ uttamanti aggaṁ seṭṭhaṁ viseṭṭhaṁ pāmokkhaṁ uttamaṁ pavaranti' 'mahesī santi muttamaṁ. '

yaṁ viditvā sato caranti: yaṁ viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'nti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. so vuccati 'sato'.
caranti caranto viharanto irīyanto vattento pālento yapento yāpentoti 'yaṁ viditvā sato caraṁ'.

tare loke visattikanti 'visattikā' vuccati taṇhā. ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' visattikāti kenaṭṭhena visattikā: visatāti visattikā, visālāti visattikā, visaṭāti visattikā3 visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti 'visattikā'. loketi apāyaloke manussaloke devaloke khandhaloke dhātuloke āyatanaloke. tare loke visattikanti loke vesā visattikā lokevetaṁ visattikaṁ sato tareyya, uttareyya patareyya samatikkameyya vītivatteyyāti 'tare loke visattikaṁ.

tenāha so brāhmaṇo:

''tañcāhaṁ abhinandāmi
mahesī santimuttamaṁ,
yaṁ viditvā sato caraṁ
tare loke visattika''nti.

1. anusandhiṁ-va, vī, syā,
anusiṭṭhaṁ-machasaṁ
2. kiṁ mahesi-machasaṁ

[bjt page 218] [\x 218/]

5-8

yaṁ kiñci sampajānāsi' (dhotakāti bhagavā)
uddhaṁ adho tiriyañcāpi majjhe,
etaṁ viditvā2 saṅgoti loke
bhavābhavāya mākāsi taṇhaṁ.

yaṁ kiñci sampajānāsīti yaṁ kiñci sampajānāsi ājānāsi vijānāsi paṭivijānāsi paṭivijjhasīti 'yaṁ kiñci sampajānāsi'. dhotakāti bhagavāti 'dhotakā'ti bhagavā taṁ brāhmaṇaṁ nāmena ālapati. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'dhotakāti bhagavā. '

uddhaṁ adho tiriyañcāpi majjheti 'uddha'nti anāgataṁ, adhoti atītaṁ, tiriyañcāpi majjheti paccuppannaṁ. 'uddha'nti devaloko, 'adho'ti apāyaloko, tiriyañcāpi majjheti manussaloko, athavā uddhanti kusalā dhammā, 'adho'ti akusalā dhammā. 'tiriyaṁ cāpi majjhe'ti abyākatā dhammā. uddhanti arūpadhātu, 'adho'ti kāmadhātu, tiriyañcāpi majjhe'ti rūpadhātu. uddhanti sukhā vedanā. 'adho'ti dukkhā vedanā, tiriyañcāpi majjhe'ti adukkhamasukhā vedanā. 'uddha'nti uddhaṁ pādatalā 'adho'ti adho kesamatthakā, 'tiriyañcāpi majjhe'ti vemajjheti uddhaṁ adho tiriyañcāpi majjhe'.

etaṁ viditvā saṅgoti loketi saṅgo eso lagganaṁ etaṁ bandhanaṁ etaṁ paḷibodho3 esoti ñatvā jānitvā tulayitvā tīrayitvā vibhāvayitvā vibhūtaṁ katvāti 'etaṁ viditvā saṅgoti loke. '

bhavābhavāya mākāsi taṇhanti 'taṇhā ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. bhavābhāvāyāti bhavābhavāya kammabhavāya punabbhavāya, kāmabhavāya, kammabhavāya kāmabhavāya punabbhavāya, rūpabhavāya kammabhavāya rūpabhavāya punabbhavāya, arūpabhavāya kammabhavāya arūpabhavāya punabbhavāya punappunabhavāya punappunagatiyā4 punappunauppattiyā punappunapaṭisandhiyā punappunaattabhāvābhinibbattiyā taṇhaṁ mākāsi, mā janesi mā sañjanesi mā nibbattesi mābhinibbattesi, pajaha vinodehi byantīkarohi anabhāvaṁ gamehīti 'bhavābhavāya mākāsi taṇhanti'.

tenāha bhagavā:

''yaṁ kiñci sampajānāsi (dhotakā'ti bhagavā)
uddhaṁ adho tiriyaṁ cāpi majjhe,
etaṁ viditvā saṅgo'ti loke
bhavābhavāya mākāsi taṇha''nti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hama'smīti.

dhotaka sutta niddeso pañcamo.

1. saṁjānāmi-va, mi
2. evaṁ viditvā-pana
3. palibodho-machasaṁ
4. punappuna jātiyā-pana

[bjt page 220] [\x 220/]

6. upasīva suttaniddeso

6-1

eko ahaṁ sakka, mahantamoghaṁ (iccāyasmā upasīvo)
anissito no visahāmi tārituṁ
ārammaṇaṁ brūhi samantacakkhu
yaṁ nissito oghamimaṁ tareyyaṁ.

eko ahaṁ sakka mahantamoghanti 'eko'ti puggalo vā me dutiyo natthi, dhammo vā me dutiyo natthi, yaṁ vā puggalaṁ nissāya, dhammaṁ vā nissāya mahantaṁ kāmoghaṁ bhavoghaṁ diṭṭhoghaṁ avijjoghaṁ tareyyaṁ uttareyyaṁ patareyyaṁ samatikkameyyaṁ vītivatteyyanti eko. sakkāti sakko, bhagavā 'sakyakulā pabbajitoti'pi sakko. athavā 'aḍḍho mahaddhano dhanavāti'pi sakko. tassimāni dhanāni, seyyathīdaṁ: saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ nibbānadhanaṁ, imebhi anekehi dhanaratanehi1 aḍḍho mahaddhano dhanavāti'pi sakko. athavā sakko pahu visavī alamatto2 sūro vīro3 vikkanto abhīru acchambhi anutrāsi apalāyī pahīnabhayabheravo vigatalomahaṁso'tipi sakkoti 'eko ahaṁ sakka mahantamoghaṁ'.

iccāyasmā upasīvoti 'iccā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ
'āyasmā'ti. piyavacanaṁ: upasīvoti tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti 'iccāyasmā upasīvo'.

anissito no visahāmi tāritunti anissito'ti puggalaṁ vā anissito, dhammaṁ vā anissito, no visahāmi, na ussahāmi, na sakkomi, na paṭibalo, mahantaṁ kāmoghaṁ bhavoghaṁ diṭṭhoghaṁ avijjoghaṁ tarituṁ uttarituṁ patarituṁ samatikkamituṁ vītivattitunti 'anissito no visahāmi tārituṁ'.

1. dhammaratanehi-va, vi
2. pahu vibhavī alamatto-va, vī, ka
3. dhīro-va, vi

[bjt page 222] [\x 222/]

ārammaṇaṁ brūhi samantacakkhūti 'ārammaṇa'nti ālambanaṁ1 nissayaṁ upanissayaṁ. brūhīti ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. samantacakkhūhi 'samantacakkhu' vuccati sabbaññutañāṇaṁ, bhagavā tena sabbaññutañāṇena upeto samupeto upagato samupagato uppanno2 sampanno3 samannāgato.

''na tassa addiṭṭhamidhatthi kiñci
ato aviññātamajānitabbaṁ,
sabbaṁ abhiññāsi yadatthi neyyaṁ
tathāgato tena samantacakkhū''ti. [a]

'ārammaṇaṁ brūhi samantacakkhu. '

yaṁ nissito oghamimaṁ tareyyanti 'yaṁ nissito'ti yaṁ puggalaṁ vā nissito, dhammaṁ vā nissito, mahantaṁ kāmoghaṁ bhavoghaṁ diṭṭhoghaṁ avijjoghaṁ tareyyaṁ uttareyyaṁ patareyyaṁ samatikkameyyaṁ vītivatteyyanti 'yaṁ nissito oghamimaṁ tareyyaṁ. '

tenāha so brāhmaṇo:

''eko ahaṁ sakka mahantamoghaṁ (iccāyasmā upasīvo)
anissito no visahāmi tārituṁ
ārammaṇaṁ brūhi samantacakkhu
yaṁ nissito oghamimaṁ tareyya''nti

6-2

ākiñcaññaṁ pekkhamāno satīmā (upasīvā'ti bhagavā)
natthīti nissāya tarassu oghaṁ
kāme pahāya virato kathāhi
taṇhakkhayaṁ nattamahābhipassa4.

ākiñcaññaṁ pekkamāno satimāti so brāhmaṇo pakatiyā ākiñcaññāyatanasamāpattilābhī santaṁ yeva5 nissayaṁ na jānāti 'ayaṁ me nissayo'ti tassa bhagavā nissayaṁ ca ācikkhati, uttariñca niyyānapathaṁ. ākiñcaññāyatanasamāpattiṁ sato samāpajjitvā tato vuṭṭhahitvā tattha jāte cittacetasike dhamme aniccato pekkhamāno dukkhato - rogato - gaṇḍato - sallato - aghato - ābādhato - parato - palokato - ītito - uppaddavato - bhayato - upassaggato - calato - pabhaṅguto - addhuvato - atāṇato - alenato - asaraṇato -

1. ārammaṇaṁ ālambaṇaṁ - machasaṁ, syā
2. uppanno - katthaci
3. samupapanno - machasaṁ
4. rattamahābhipassa - syā
5. samāpattilābhīyeva - machasaṁ, syā
[a.] paṭisambhidāmagga - ñāṇa kathā, indriya kathā

[bjt page 224] [\x 224/]

asaraṇībhūtato - rittato - tucchato - suññato - anattato - ādīnavato - vīparināmadhammato - asārakato - aghamūlato vadhakato vibhavato' - sāsavato - saṅkhatato - mārāmisato - jātidhammato - jarādhammato - vyādhidhammato - maraṇadhammato - sokaparidevadukkhadomanassupāyāsadhammato - saṁkilesikadhammato - samudayadhammato - atthaṅgamato - assādato - ādīnavato - nissaraṇato - pekkhamāno dakkhamāno olokayamāno nijjhāyamāno upaparikkhamāno. satimāti ''yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati ayaṁ vuccati sati' imāya satiyā upeto hoti samupeto upagato samupagato upapanno sampanno samannāgato, so vuccati satimāti 'ākiñcaññaṁ pekkhamāno satīmā. '

upasīvāti bhagavāti 'upasīvā'ti bhagavā taṁ brāhmaṇaṁ nāmena ālapati,
bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'upasīvāti bhagavā. '

natthīti nissāya tarassu oghanti 'natthi kiñcī'ti ākiñcaññāyatanasamāpatti' kiṁkāraṇā 'natthi kiñcī'ti ākiñcaññāyatanasamāpatti viññāṇañcāyatanasamāpatti sato samāpajjitvā tato vuṭṭhahitvā taññeva viññāṇaṁ abhāveti vyabhāveti2 antaradhāpeti3 'natthi kiñcī'ti passati, taṁkāraṇā 'natthi kiñcī'ti ākiñcaññāyatanasamāpatti, taṁ nissāya3 upanissāya ālambanaṁ4 karitvā kāmoghaṁ bhavoghaṁ diṭṭhoghaṁ avijjoghaṁ tarassu uttarassu patarassu samatikkamassu vītivattassūtī 'natthīti nissāya tarassu oghaṁ'.

kāme pahāya virato kathāhīti 'kāmā'ti uddānato dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

[bjt page 224] [\x 224/]

kāme pahāyāti vatthukāme parijānitvā kilesakāme pahāya pajahitvā vinodetvā byantīkaritvā anabhāvaṁ gametvāti kāme pahāya pajahitvā vinodetvā byantīkaritvā anabhāvaṁ gametvāti 'kāme pahāya'. virato kathāhīti 'kathaṁkathā' vuccati vicikicchā, dukkhe kaṅkhā, dukkhasamudaye kaṅkhā, dukkhanirodhe kaṅkhā,
dukkhanirodhagāminiyā paṭipadāya kaṅkhā, pubbante kaṅkhā , aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ6 cittassa manovilekho. ' kathaṁkathāya ārato virato paṭivirato nikkhanto nissaṭo vippayutto7 visaṁyutto vimariyādīkatena cetasā viharatīti evampi 'virato kathāhi'. athavā dvattiṁsāya tiracchānakathāya ārato virato paṭivirato nikkhanto nissaṭo vippayutto7 visaṁyutto vimariyādīkatena cetasā viharatīti evampi virato kathāhīti 'kāme pahāya virato kathāhi. '

1. bhavato vibhavato-va, vi
2. vibhāveti - machasaṁ, syā
3. antaradhāyati-va, vi,
4. . . . samāpattiṁ nissāya - machasaṁ
5. ālambaṇaṁ - machasaṁ,
ārammaṇaṁ, ālambaṇaṁ-syā
6. chambhitattaṁ - machasaṁ, syā
7. vippamutto - machasaṁ, va

[bjt page 226] [\x 226/]

taṇhakkhayaṁ nattamahābhipassāti 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā 'nattaṁ' vuccati1 ratti, ahoti divaso, rattiñca divā ca taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ uppattikkhayaṁ paṭisandhikkhayaṁ bhavakkhayaṁ saṁsārakkhayaṁ2 vaṭṭakkhayaṁ passa, abhipassa dakkha olokaya nijjhāya upparikkhāti 'taṇhakkhayaṁ nattamahābhipassa. '

tenāha bhagavā:

''ākiñcaññaṁ pekkhamāno satīmā (upasīvāti bhagavā)
natthīti nissāya tarassu oghaṁ,
kāme pahāya virato kathāhi
taṇhakkhayaṁ nattamahābhipassā''ti.

6-3

sabbesu kāmesu yo vītarāgo (iccāyasmā upasīvo)
ākiñcaññaṁ nissayo hitva maññaṁ3
saññāvimokkhe parame'dhimutto
tiṭṭhe nu so4 tattha anānuyāyi. 5

sabbesu kāmesu yo vītarāgoti: 'sabbesū'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'sabbesū'ti.
kāmesūti 'kāmā'ti: uddānato dve kāmā vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

sabbesu kāmesu yo vītarāgoti sabbesu kāmesu yo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo (vikkhambhanatoti) 'sabbesu kāmesu yo vītarāgo. '

iccāyasmā upasīvoti 'iccā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. upasīvoti tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti iccāyasmā upasīvo.

ākiñcaññaṁ nissito hitvamaññanti: heṭṭhimā cha samāpattiyo hitvā cajitvā pariccajitvā atikkamitvā samatikkamitvā vītivattitvā ākiñcaññāyatanasamāpattiṁ nissito assito allīno6 upagato samupagato ajjhosito adhimuttoti 'ākiñcaññaṁ nissito hitvamaññaṁ. '

1. rattanti-syā
2. bhavasaṁsārakkhayaṁ-pa, va, vi
3. hitvāmaññaṁ-va, vi, machasaṁ, -sa
4. tiṭṭheyyaṁ so-va, vi,
5. anānuvāyi-pa, va, vi-sa
6. nissito allīno-va, vi, machasaṁ

[bjt page 228] [\x 228/]

saññāvimokkhe paramedhimuttoti 'saññāvimokkhā' vuccanti sattasaññāsamāpattiyo, yāvatā saññāsamāpattī, tāsaṁ1 ākiñcaññāyatanasamāpatti vimokkho aggo ca seṭṭho ca viseṭṭho ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame pavare adhimuttavimokkhena adhimutto tatrādhimutto taccarito tabbahulo taggaruko tantinno tappoṇo tappabbhāro tadadhimutto tadadhipateyyoti 'saññāvimokkhe paramedhimutto. '

tiṭṭhe nu so tattha anānuyāyīti 'tiṭṭhe nū'ti saṁsayapucchā vimatipucchā dveḷhakapucchā anekaṁsapucchā 'evaṁ nu kho na nu kho kinnu kho kathannu kho'ti 'tiṭṭhe nu'. tatthāti ākiñcaññāyatane, anānuyāyī2ti anānuyāyī aviccamāno, 3 avigacchamāno anantaradhāyamāno aparihāyamāno, athavā arajjamāno adussamāno amuyhamāno akilissamānoti 'tiṭṭhe nu so tattha anānuyāyī. '

tenāha so brāhmaṇo:

''sabbesu kāmesu yo vītarāgo (iccāyasmā upasīvo)
ākiñcaññaṁ nissito hitvamaññaṁ,
saññāvimokkhe paramedhimutto
tiṭṭhe nu so tattha anānuyāyī''ti.

6-4

sabbesu kāmesu yo vītarāgo (upasīvāti bhagavā)
ākiñcaññaṁ nissito hitvamaññaṁ,
saññāvimokkhe paramedhimutto4
tiṭṭheyya so tattha anānuyāyī.

sabbesu kāmesu so vītarāgoti 'sabbesū'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'sabbesū'ti. kāmesūti
'kāmā'ti uddānato dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

sabbesu kāmesu yo vītarāgoti sabbesu kāmesu yo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo vikkhambhanatoti 'sabbesu kāmesu yo vītarāgo. '

1. saññāsamāpattīnaṁ-machasaṁ, syā
2. anānuvāyi-katthaci
3. adheva māno-syā
4. paramevimutto-va, vi

[bjt page 230] [\x 230/]

upasīvāti bhagavāti 'upasīvā'ti bhagavā taṁ brāhmaṇaṁ nāmena ālapati,
bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'upasīvāti bhagavā. '

ākiñcaññaṁ nissayo hitvamaññanti heṭṭhimā cha samāpattiyo hitvā cajitvā pariccajitvā atikkamitvā samatikkamitvā vītivattitvā ākiñcaññāyatanasamāpattiṁ nissito assito allīno upagato samupagato ajjhosito adhimuttoti 'ākiñcaññaṁ nissito hitvamaññaṁ'

saññāvimokkhe paramedhimuttoti 'saññāvimokkhā' vuccanti sattasaññāsamāpattiyo, yāvatā saññāsamāpattī tāsaṁ ākiñcaññāyatanasamāpattivimokkho aggo ca seṭṭho ca viseṭṭho ca pāmokkho ca uttamo ca pavaro ca, parame agge seṭṭhe viseṭṭhe pāmokkhe uttame pavare adhimuttivimokkhenādhimutto tatrādhimutto taccarito tabbahulo taggaruko tantinno tappoṇo tappabhāro tadadhimutto tadadhipateyyoti 'saññāvimokkhe paramedhimutto. '

tiṭṭheyya so tattha anānuyāyīti 'tiṭṭheyyā'ti tiṭṭheyya saṭṭhikappasahassāni, tatthāti ākiñcaññāyatane. anānuyāyīti anānuyāyī aviccamāno avigacchamāno1 anantaradhāyamāno aparihāyamāno, athavā arajjamāno adussamāno amuyhamāno akilissamānoti 'tiṭṭheyya so tattha anānuyāyī. '

tenāha bhagavā:

''sabbesu kāmesu yo vītarāgo (upasīvāti bhagavā)
ākiñcaññaṁ nissito hitvamaññaṁ,
saññāvimokkhe paramedhimutto
tiṭṭheyya so tattha anānuyāyī''ti.

1. adhigacchamāno-va, vi

[bjt page 232] [\x 232/]

6-5

tiṭṭhe ce so tattha anānuyāyi
pūgampi vassānaṁ1 samantacakkhu,
tattheva so sītisiyā2 vimutto
cavetha3 viññāṇaṁ tathāvidhassa,

tiṭṭhe ce so tattha anānuyāyīti sace so tiṭṭheyya saṭṭhikappasahassāni: tatthāti ākiñcaññāyatane. anānuyāyīti anānuyāyī aviccamāno avigacchamāno anantaradhānamāno aparihāyamāno. athavā arajjamāno adussamāno amuyhamāno akilissamānoti 'tiṭṭhe ce so tattha anānuyāyī. '

pūgampi vassānaṁ samantacakkhūti 'pūgampi vassāna'nti pūgampi vassānaṁ bahūni vassāni bahūni vassasatāni bahūni vassasahassāni bahūni vassasatasahassāni bahūni kappāni bahūni kappasatāni bahūni kappasahassāni bahūni kappasatasahassāni. samantacakkhūti 'samantacakkhu' vuccati sabbaññutañāṇaṁ, bhagavā tena sabbaññutañāṇena upeto samupeto upagato samupagato uppanno sampanno samannāgato

''na tassa adiṭṭhamidhatthi kiñci
ato aviññātamajānitabbaṁ,
sabbaṁ abhiññāsi yadatthi neyyaṁ
tathāgato tena samantacakkhū''ti
'pūgampi vassānaṁ1 samantacakkhu'

tattheva so sītisiyā vimutto cavetha viññāṇaṁ tathāvidhassāti tattheva so sītībhāvamanuppatto nicco dhuvo sassato aviparināmadhammo sassatisamaṁ tatheva tiṭṭheyya. ' athavā tassa viññāṇaṁ caveyya ucchijjeyya nasseyya vinasseyya na bhaveyya4 punabbhavapaṭisandhiviññāṇaṁ nibbatteyya kāmadhātuyā vā rūpadhātuyā vā arūpadhātuyā vā'ti ākiñcaññāyatanaṁ samāpannassa5 sassatañca ucchedañca pucchati udāhu tattheva anupādisesāya nibbānadhātuyā parinibbāyeyya athavā tassa viññāṇaṁ caveyya, puna paṭisandhiviññāṇaṁ nibbatteyya kāmadhātuyā vā rūpadhātuyā vā arūpadhātuyā vā'ti ākiñcaññāyatanaṁ upapannassa parinibbānañca paṭisandhiñca pucchati6. tathāvidhassāti tathāvidhassa tādisassa tassaṇṭhitassa7 tappakārassa tappaṭibhāgassa8 ākiñcaññāyatanaṁ upapannassāti tattheva so sītisiyā vimutto cavetha viññāṇaṁ tathāvidhassa'

tenāha so brāhmaṇo:

''tiṭṭhe ve so tattha anānuyāyī
pūgampi vassānaṁ samantacakkhu,
tattheva so sītisiyā vimutto
cavetha viññāṇaṁ tathāvidhassā''ti.

1. pūgampi vassāni-pa, va, vī, machasaṁ, pū
2. tattheva hosīti-pana,
tattheva sāpītiyā-va, vi
3. bhāvetha-va, vi
4. caveyya-pa, va, vi, ka
bhaveyyāti-machasaṁ
5. upapannassa-pana
6. vuccati-pana
7. tassatthitassa-pana
8. tappaṭibhānassa-pana

[bjt page 234] [\x 234/]

6-6

accī yathā vātavegena khittā (upasīvā'ti bhagavā)
atthaṁ paleti na upeti saṅkhaṁ
evaṁ munī nāmakāyā vimutto
atthaṁ paleti na upeti saṅkhaṁ.

accī yathā vātavegena khittāti - 'acci' vuccati jālasikhā. vātāti puratthimā vātā, pacchimā vātā, uttarā vātā, dakkhiṇā vātā, sarajā vātā, arajā vātā, 1 sītā vātā, uṇhā vātā, parittā vātā, adhimattā vātā, kāḷavātā, 2 verambhavātā, pakkhavātā, supaṇṇavātā, tālapaṇṇavātā, vidhūpanavātā, vātavegena khittāti vātavegena khittā ukkhittā nunnā panunnā khambhitā vikkhambhitāti 'acci yathā vātavegena khittā, 'upasīvāti bhagavā'.

atthaṁ paleti na upeti saṅkhanti - 'atthaṁ paletī'ti atthaṁ paleti, atthaṁ gameti, atthaṁ gacchati, nirujjhati, vūpasamati, paṭippassambhati. na upeti saṅkhanti saṅkhaṁ na upeti, uddesaṁ na upeti, gaṇanaṁ na upeti, paṇṇattiṁ na upeti, puratthimaṁ vā disaṁ gato, pacchimaṁ vā disaṁ gato, uttaraṁ vā disaṁ gato, dakkhiṇaṁ vā disaṁ gato, uddhaṁ vā gato, adho vā gato, tiriyaṁ vā gato, vidisaṁ vā gatoti so hetu natthi, paccayo natthi, kāraṇaṁ natthi yena saṅkhaṁ gaccheyyāti atthaṁ paleti na upeti saṅkhaṁ.

. 7evaṁ munī nāmakāyā vimuttoti 'eva'nti opammasampaṭipādanaṁ, munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.
. 7
nāmakāyā vimuttoti so muni pakatiyā pubbeva rūpakāyā vimutto, tadaṅgasamatikkamā vikkhambhanappahānena pahīno, tassa munino bhavantaṁ āgamma cattāro ariyamaggā paṭiladdhā honti, catunnaṁ ariyamaggānaṁ paṭiladdhattā nāmakāyo ca rūpakāyo ca pariññātā honti, nāmakāyassa ca rūpakāyassa ca pariññātattā nāmakāyā ca rūpakāyā ca mutto vimutto suvimutto accantaṁ anupādāvimokkhenāti 'evaṁ, munī nāmākāyā vimutto. '

1. asarajāvātā-pana
2. kāḷavātāti-pana-potthake natthi

[bjt page 236] [\x 236/]

atthaṁ paleti na upeti saṅkhanti 'atthaṁ paletī'ti: anāpādisesāya nibbānadhātuyā parinibbāyati, na upeti saṅkhanti: anupādisesāya nibbānadhātuyā parinibbuto saṅkhaṁ na upeti uddesaṁ na upeti gaṇanaṁ na upeti, paṇṇattiṁ na upeti, khattiyoti vā brāhmaṇoti vā vessoti vā suddoti vā gahaṭṭhoti vā pabbajitoti vā devoti vā manussoti vā rūpīti vā arūpīti vā saññīti vā asaññīti vā nevasaññīnāsaññīti vā so hetu natthi, paccayo natthi, kāraṇaṁ natthi, yena saṅkhaṁ gaccheyyāti 'atthaṁ paleti na upeti saṅkhaṁ. '

tenāha bhagavā:

''acci yathā vātavegena khittā (upasīvāti bhagavā)
atthaṁ paleti na upeti saṅkhaṁ,
evaṁ munī nāmakāyā vimutto
atthaṁ paleti na upeti saṅkhanti''.

6-7

atthaṁ gato so uda vā natthi
udāhu ve sassatiyā arogo,
taṁ me munī sādhu viyākarohi
tathā hi te vidito esa dhammo.

atthaṁ gato so uda vā so natthīti: so atthaṁ gato udāhu natthi, so niruddho ucchinno vinaṭṭhoti 'atthaṁ gato so uda vā so natthi'.

udāhu vo sassatiyā arogoti 'udāhu nicco dhuvo sassato aviparināmadhammo sassatisamaṁ tatheva tiṭṭheyyāti 'udāhu ve sassatiyā arogo. '

taṁ me munī sādhu viyākarohīti 'ta'nti: yaṁ pucchāmi, yaṁ yācāmi, yaṁ ajjhesāmi, yaṁ pasādemi. munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

sādhu viyākarohīti: sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'taṁ me munī sādhu viyākarohi'.

[bjt page 238] [\x 238/]

tathā hi te vidito esa dhammoti: tathā hi te vidito tulito tīrito vibhūto vibhāvito esa dhammoti 'tathā hi te vidito esa dhammo'.

tenāha so brāhmaṇo:

''atthaṁ gato so uda vā so natthi
udāhu ve sassatiyā arogo,
taṁ me munī sādhu viyākarohi
tathā hi te vidito esa dhammo''ti.

6-8

atthaṁ gatassa na pamāṇamatthi (upasīvāti bhagavā)
yena naṁ vajju1 taṁ tassa natthi,
sabbesu dhammesu samūhatesu
samūhatā vādapathāpi sabbe.

atthaṁ gatassa na pamāṇamatthīti: 'atthaṁ gatassā'ti anupādisesāya nibbānadhātuyā parinibbutassa rūpapamāṇaṁ natthi, vedanāpamāṇaṁ natthi, saññāpamāṇaṁ natthi, saṁkhārapamāṇaṁ natthi, viññāṇapamāṇaṁ natthi. natthi na (santi) na saṁvijjati nūpalabbhati. pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti 'atthaṁ gatassa na pamāṇamatthi. upasīvāti bhagavāti 'upasīvā'ti bhagavā taṁ brāhmaṇaṁ nāmena ālapati, bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'upasīvāti bhagavā. '

yena naṁ vajju taṁ tassa natthīti: yena rāgena vadeyyuṁ, yena dosena vadeyyuṁ, yena mohena vadeyyuṁ, yena mānena vadeyyuṁ, yāya diṭṭhiyā vadeyyuṁ, yena uddhaccena vadeyyuṁ, yāya vicikicchāya vadeyyuṁ, yehi anusayehi vadeyyuṁ, rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā te abhisaṅkhārā pahīnā, abhisaṅkhārānaṁ pahīnattā gatiyā yena vadeyyuṁ nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā so hetu natthi, paccayo natthi, kāraṇaṁ natthi, yena vadeyyuṁ katheyyuṁ bhaṇeyyuṁ dīpeyyuṁ vohareyyunti 'yena naṁ vajju taṁ tassa natthi. '

1. vajjuṁ - machasaṁ

[bjt page 240] [\x 240/]

sabbesu dhammesu samūhatesūti: sabbesu dhammesu sabbesu khandhesu sabbesu āyatanesu sabbesu dhātusu1 sabbāsu gatisu sabbāsu upapattisu sabbāsu paṭisandhisu sabbesu bhavesu sabbesu saṁsāresu sabbesu vaṭṭesu ūhatesu samūhatesu uddhatesu samuddhatesu uppāṭitesu samuppāṭitesu pahīnesu samucchinnesu vūpasannesu paṭippassaddhesu abhabbuppattikesu ñāṇagginā daḍḍhesūti 'sabbesu dhammesu samūhatesu. '

samūhatā vādapathāpi sabbeti: 'vādapathā' vuccanti kilesā ca khandhā ca abhisaṁkhārā ca, tassa vādā ca vādapathā ca adhivacanāni ca adhivacanapathā ca niruttī ca niruttipathā ca paññattī ca paññattipathā ca ūhatā samūhatā uddhatā samuddhatā uppāṭitā samuppāṭitā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti 'samūhatā vādapathāpi sabbe. '

tenāha bhagavā:

''atthaṁ gatassa na pamāṇamatthi (upasīvāti bhagavā)
yena naṁ vajju taṁ tassa natthi,
sabbesu dhammesu samūhatesu
samūhatā vādapathāpi sabbe''ti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko namassamāno nisinno
hoti: 'satthā me bhante bhagavā sāvako' hama'smīti.

upasīvasuttaniddeso chaṭṭho.

1. sabbesu, dhātusu-machasaṁ

[bjt page 242] [\x 242/]

7. nanda suttaniddeso

7-1

santi loke munayo (iccāyasmā nando)
janā vadanti tayidaṁ kathaṁsu,
√āṇūpapannaṁ no muniṁ vadanti1
udāhu ve jīvitenūppannaṁ2

santi loke munayoti 'santī'ti santi saṁvijjanti atthi upalabbhanti. loketi apāyaloke manussaloke devaloke khandhaloke dhātuloke āyatanaloke. munayo ti munanāmakā ājīvakā nigaṇṭhā jaṭilā tāpasā, 'santi loke munayo' iccāyasmā nando.

janā vadanti tayidaṁ kathaṁsūti 'janā'ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. vadantīti kathentī bhaṇanti dīpayanti voharanti. tayidaṁ kathaṁsūti saṁsayapucchā, vimatipucchā, dveḷhapucchā, anekaṁsapucchā, evannu kho na nu kho kinnu kho kathannu khoti 'janā vadanti tayidaṁ kathaṁsu. '

√āṇūpapannaṁ no muniṁ vadantīti aṭṭhasamāpattiñāṇena vā pañcābhiññāñāṇena vā upetaṁ samupetaṁ upagataṁ samupagataṁ upapannaṁ sampannaṁ3 samannāgataṁ muniṁ vadanti kathenti bhaṇanti dīpayanti voharantīti 'ñāṇūpapannaṁ no muniṁ vadanti'.

udāhu ve jīvitenūpapannanti udāhu anekavidhalūkhajīvitānuyogena upetaṁ samupetaṁ upagataṁ samupagataṁ uppannaṁ sampannaṁ samannāgataṁ muniṁ vadanti kathenti bhaṇanti dīpayanti voharantīti 'udāhu ve jīvitenūpapannaṁ. '

tenāha so brāhmaṇo:

''santi loke munayo (iccāyasmā nando)
janā vadanti tayidaṁ kathaṁsu,
√āṇūpapannaṁ no muniṁ vadanti
udāhu ve jīvitenūpapannaṁ''ti.

1. munī no vadanti-machasaṁ, syā
muniṁ no vadanti-sa
2. jīvikenūpapannaṁ-syā
3. samupapannaṁ-machasaṁ, syā

[bjt page 244] [\x 244/]

7-2

na diṭṭhiyā na sutiyā ñāṇena
munīdha nanda, kusalā vadanti,
visenikatvā anīghā nirāsā
caranti ye te munayoti brūmi.

na diṭṭhiyā na sutiyā na ñāṇenāti 'na diṭṭhiyā'ti na diṭṭhasuddhiyā, na sutiyāti na sutasuddhiyā, na ñāṇenāti napi aṭṭhasamāpattiñāṇena, napi pañcābhiññāñāṇena, napi micchāñāṇenāti 'na diṭṭhiyā na sutiyā na ñāṇena'.

munīdha nanda kusalā vadantīti 'kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā diṭṭhasuddhiyā vā sutasuddhiyā vā aṭṭhasamāpattiñāṇena vā pañcābhiññāñāṇena vā micchāñāṇena vā diṭṭhena vā sutena vā upetaṁ samupetaṁ upagataṁ samupagataṁ uppannaṁ sampannaṁ samannāgataṁ muniṁ na vadanti na kathenti na bhaṇanti na dīpayanti na voharantīti 'munīdha nanda kusalā vadanti. '

visenikatvā anīghā nirāsā caranti ye te munayoti brūmīti: 'senā' vuccati mārasenā, kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, rāgo mārasenā, doso mārasenā, moho mārasenā, kodho mārasenā, upanāho mārasenā, makkho mārasenā, paḷāso mārasenā, issā mārasenā, macchariyaṁ mārasenā, māyā mārasenā, sāṭheyyaṁ mārasenā, thambho mārasenā, sārambho mārasenā, māno mārasenā, atimāno mārasenā, mado mārasenā, pamādo mārasenā, sabbe kilesā mārasenā, sabbe duccaritā mārasenā, sabbe darathā mārasenā, sabbe pariḷāhā mārasenā, sabbe santāpā mārasenā, (sabbākusalābhisaṅkhārā) mārasenā.

vuttaṁ hetaṁ bhagavatā:

1. ''kāmā te paṭhamā senā dutiyā arati vuccati
tatiyā khuppipāsā te catutthi taṇhā pavuccati.

2. pañcamī1 thīnamiddhaṁ te chaṭṭhā bhiru pavuccati
sattami vicikicchā te makkho thambho te aṭṭhamā2

1. paṁcamaṁ-va, vi, machasaṁ syā.
2. aṭṭhamo-machasaṁ, syā.

[bjt page 246] [\x 246/]

3. lābho siloko sakkāro micchāladdho ca yo yaso
yo cattānaṁ samukkaṁse pare ca avajānati. 1

4. esā namuci te2 senā kaṇhassābhippahāriṇi
na naṁ asūro jināti jetvā ca labhate sukha''nti[a]

yato catubhi ariyamaggebhi sabbā ca mārasenā, sabbe ca paṭisenikarā kilesā jitā ca parājitā ca bhaggā. vippaluggā3 parammukhā tena vuccanti4 'visenikatvā'. anīghāti: rāgo nīgho, doso nīgho, moho nīgho, kodho nīgho, upanāho nīgho, makkho nīgho, paḷāso nīgho, issā nīgho, macchariyaṁ nīgho, māyā nīgho, sāṭheyyaṁ nīgho, thambho nīgho, sārambho nīgho, māno nīgho, atimāno nīgho, mado nīgho, pamādo nīgho, sabbe kilesā nīghā, sabbe duccaritā nīghā, sabbe darathā nīghā, sabbe pariḷāhā nīghā, sabbe santāpā nīghā, sabbākusalābhisaṁkhārā nīghā, yesaṁ ete nīghā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā, so vuccati 'anīghā' nirāsāti: 'āsā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ''[b] yesaṁ esā āsā taṇhā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā te vuccanti 'nirāsā'. yeti: arahanto khīṇāsavā. visenikatvā anīghā nirāsā caranti ye te munayoti brūmīti: ye te viseniṁ katvā anīghā ca nirāsā ca caranti viharanti irīyanti vattenti pālenti yapenti yāpenti, te loke 'munayo'ti brūmi, ācikkhāmi desemi paññapemi paṭṭhapemi vivarāmi vibhajāmi (uttānīkaromi) pakāsemīti. 'visenikatvā anīghā nirāsā caranti ye te munayoti brūmi. '

tenāha bhagavā:

''na diṭṭhiyā na sutiyā na ñāṇena
munīdha nanda, kusalā vadanti,
viseni katvā anīghā nirāsā
caranti ye te munayoti brūmī''ti.

1. avajānāti-machasaṁ
2. te, na muci-syā.
3. vippaluttā-syā, pana.
4. te, vuccanti-syā.
[a.] sutta nipāta-padhāna sutta.
[b.] dhammasaṅgaṇi-cittuppāda kaṇḍa-

[bjt page 248] [\x 248/]

7-3

ye keci'me samaṇabrāhmaṇā se (iccāyasmā nando)
diṭṭhena sutenāpi1 vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
kaccissū2 te bhagavā tattha yatā carantā3
atāru4 jātiñca jarañca mārisa
pucchāmi taṁ bhagavā brūhi metaṁ.

. ye kecime samaṇabrāhmaṇā seti: 'ye kecī'ti: sabbena sabbaṁ sabbathā sabbaṁ5 asesaṁ nissesaṁ pariyādiyanavacanametaṁ 'ye kecī'ti. samaṇāti: ye keci ito bahiddhā pabbajjupagatā paribbājakasamāpannā. brāhmaṇoti: ye keci bhovādikāti 'ye keci me samaṇabrāhmaṇāse' 'iccāyasmā nando. '

diṭṭhena sutenāpi vadanti suddhinti: diṭṭhenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti, bhaṇanti dīpayanti voharanti. sutenapi suddhiṁ visuddhiṁ parisuddhiṁ muttiṁ vimuttiṁ aparimuttiṁ vadanti, kathenti bhaṇanti dīpayanti voharanti. diṭṭhena sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'diṭṭhena sutenāpi vadanti suddhiṁ'

sīlabbatenāpi vadanti suddhinti: sīlenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, vatenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, sīlabbatenāpi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti, dīpayanti voharanti sīlabbatenāpi vadanti suddhiṁ. '

anekarūpena vadanti suddhinti: anekavidhavata6 kotuhalamaṅgalena7 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'anekarūpena vadanti suddhiṁ'

1. diṭṭhassutenāpi-machasaṁ.
diṭṭhasutenāpi-pa, va, vi, syā.
2. kaccisu-kaṭhikāvala.
kiṁ visu-va, vi.
3. yathā vadantā-va, vi, ka.
4. atādi-va, vi, ka.
5. asesanissesaṁ-sa.
6. aneka vivatta-syā.
anekavidhā vata-va, vi, ka.
7. kutuhala maṅgalena-pana, syā.

[bjt page 250] [\x 250/]

kaccissu te bhagavā tattha yatā carantāti: 'kaccissū'ti: saṁsayapucchā, vimatipucchā, dveḷhakapucchā, anekaṁsapucchā, evannu kho na nu kho kinnu kho kathannu khoti 'kaccissu. 'teti: diṭṭhigatikā, bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'kaccissū te bhagavā. ' tattha yatā carantāti: 'tatthā'ti: sakāya diṭṭhiyā sakāya khantiyā sakāya ruciyā sakāya laddhiyā. yatāti: yatā paṭiyatā1 guttā gopitā saṁvutā. carantāti: carantā viharantā2 irīyantā vattentā pālentā yapento yāpentāti 'kaccissu te bhagavā tattha yatā carantā'.

atāru3 jātiñca jarañca mārisāti: jātijarāmaraṇaṁ atariṁsu, uttariṁsu patariṁsu samatikkamiṁsu vītivattiṁsu. mārisāti: piyavacanaṁ garuvacanaṁ sagāravasappatissādhivacanametaṁ 'mārisā'ti 'atāru jātiñca jarañca mārisa. '

pucchāmi taṁ bhagavā brūhi metanti:
'pucchāmi ta'nti: pucchāmi taṁ, yācāmi taṁ, ajjhesāmi taṁ, pasādemi taṁ, kathayassu me'ti 'pucchāmi taṁ. ' bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti. 'pucchāmi taṁ bhagavā brūhi metaṁ'.

tenāha so brāhmaṇo:

''ye keci me samaṇabrāhmaṇo se (iccāyasmā nando)
diṭṭhena sutenāpi vadanti suddhiṁ,
sīlabbatenāpi vadanti suddhiṁ,
anekarūpena vadanti suddhiṁ,
kaccissu te bhagavā tattha yatā carantā
atāru jātiñca jarañca mārisa,
pucchāmi taṁ bhagavā brūhi meta''nti.

7-4

ye kecime samaṇabrāhmaṇāse (nandāti bhagavā)
diṭṭhena sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ,
kiñcāpi te tattha yatā caranti
nātariṁsu jātijaranti brūmi.

ye kecime samaṇabrāhmaṇāseti: 'ye kecī'ti: sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ ye kecīti samaṇāti: ye keci ito bahiddhā pabbajjūpagatā paribbājakasamāpannā. brāhmaṇāti: ye keci bhovādikāti 'ye kecime samaṇabrāhmaṇāse' nandāti bhagavāti.

1. sattā paṭiyattā-machasaṁ
2. cīcaranatā-pana.
3. atāruṁ-pana
4. diṭṭhasutenāpi-va, vi, ka, syā.
diṭṭhassutenāpi-machasaṁ

[bjt page 252] [\x 252/]

diṭṭhena sutenāpi vadanti suddhinti: diṭṭhenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti, bhaṇanti dīpayanti voharanti. sutenapi suddhiṁ visuddhiṁ parisuddhiṁ muttiṁ vimuttiṁ aparimuttiṁ vadanti, kathenti bhaṇanti dīpayanti voharanti. diṭṭhena sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'diṭṭhena sutenāpi vadanti suddhiṁ'

sīlabbatenāpi vadanti suddhinti: sīlenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, vatenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, sīlabbatenāpi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti, dīpayanti voharanti sīlabbatenāpi vadanti suddhiṁ. '

anekarūpena vadanti suddhinti: anekavidhavata6-kotuhalamaṅgalena7 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'anekarūpena vadanti suddhiṁ'

kiñcāpi te tattha yatā carantīti: 'kiñcāpī'ti: padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'kiñcāpī'ti. teti diṭṭhigatikā. tatthāti: sakāya diṭṭhiyā sakāya khantiyā sakāya ruciyā sakāya laddhiyā. yatāti yatā paṭiyatā2 guttā gopitā rakkhitā saṁvutā. carantīti: caranti viharanti3 irīyanti vattenti pālenti yapenti yāpentīti kiñcāpi te tattha yatā caranti. '

nātariṁsu jātijaranti brūmīti: jātijarāmaraṇaṁ na tariṁsu, na uttariṁsu na patariṁsu, na samatikkamiṁsu, na vītivattiṁsu jātijarāmaraṇā anikkhantā anissaṭā, 4 anatikkantā asamatikkantā avītivattā anto jātijarāmaraṇe parivattenti, anto saṁsārapathe parivattenti, jātiyā anugatā, jarāya anusaṭā, byādhinā abhibhūtā maraṇena abbhāhatā, atāṇā alenā asaraṇā asaraṇībhūtāti. 'brūmi' ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'nātariṁsu jātijaranti brūmi. '

tenāha bhagavā:

''ye keci me samaṇabrāhmaṇā se (nandāti bhagavā)
diṭṭhena sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
kiñcāpi te tattha yatā caranti
nātariṁsu jātijaranti brūmī''ti.

1. anekavidha kotūhala maṁgalena - machasaṁ
anekavidha vatta kotūhala maṁgalena - syā
2. yattā paṭiyatta. -va, vi, ka, machasaṁ.
3. vicaranti. pana.
4. anissatā syā.

[bjt page 254] [\x 254/]

7-5, 6

ye keci me samaṇabrāhmaṇā se (iccāyasmā nando)
diṭṭhena sutenāpi1 vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ

te ce munī brūsi anoghatiṇṇe
atha ko carahi devamanussaloke,
atāri jātiñca jarañca mārisa
pucchāmi taṁ bhagavā brūhi metaṁ.

ye keci samaṇabrāhmaṇā seti: 'ye kecī'ti: sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'ye kecī'ti. samaṇāti: ye keci ito bahiddhā pabbajjūpagatā paribbājakasamāpannā. brāhmaṇāti: ye keci bho vādikāti 'ye kecime samaṇabrāhmaṇāse. ' iccāyasmā nandoti---------

diṭṭhena sutenāpi vadanti suddhinti: diṭṭhenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti, bhaṇanti dīpayanti voharanti. sutenapi suddhiṁ visuddhiṁ parisuddhiṁ muttiṁ vimuttiṁ aparimuttiṁ vadanti, kathenti bhaṇanti dīpayanti voharanti. diṭṭhena sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'diṭṭhena sutenāpi vadanti suddhiṁ'

sīlabbatenāpi vadanti suddhinti: sīlenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, vatenapi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti, sīlabbatenāpi suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti, dīpayanti voharanti sīlabbatenāpi vadanti suddhiṁ. '

anekarūpena vadanti suddhinti: anekavidhavatakotūhalamaṅgalena suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti, kathenti bhaṇanti dīpayanti voharantīti 'anekarūpena vadanti suddhiṁ'

te ce munī brūsi anoghatiṇṇeti: 'te ce'ti: diṭṭhigatike.
munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so muni. '

1. diṭṭhassutenāpi - machasaṁ.

[bjt page 256] [\x 256/]

brūsi anoghatiṇṇeti: kāmoghaṁ diṭṭhoghaṁ avijjoghaṁ atiṇṇe anatikkante asamatikkante avītivatte anto jātijarāmaraṇe parivattente antosaṁsārapathe parivattente, jātiyā anugate jarāya anusaṭe byādhinā abhibhūte maraṇena abbhāhate atāṇe alene asaraṇe asaraṇībhūte. brūsīti: brūsī ācikkhasi desesi paññapesi paṭṭhapesi vivarasi vibhajasi uttānīkarosi pakāsesīti 'te ce munī brūsi anoghatiṇṇe. '

atha ko carahi devamanussaloke atāri jātiñca jarañca mārisāti: atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṁ atari uttari patari samatikkami vītivattayi. mārisāti: piyavacanaṁ garuvacanaṁ sagāravasappatissādhivacanametaṁ 'mārisā'ti 'atha ko carahi deva manussaloke atāri jātiñca jarañca mārisa'.

pucchāmi taṁ bhagavā brūhi metanti: 'pucchāmi ta'nti: pucchāmi taṁ, yācāmi taṁ, ajjhesāmi taṁ, pasādemi taṁ. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti. brūhi metanti: brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti. pucchāmi taṁ bhagavā brūhi metaṁ. '

tenāha so brāhmaṇo:

''ye keci me samaṇabrāhmaṇāse (iccāyasmā nando)
diṭṭhena sutenāpi vadanti suddhiṁ
sīlabbatenāpi vadanti suddhiṁ
anekarūpena vadanti suddhiṁ
te ce munī brūsi anoghatiṇṇe
atha ko carahi devamanussaloke,
atāri jātiñca jarañca mārisa
pucchāmi taṁ bhagavā brūhi metanti''.

[bjt page 258] [\x 258/]

7-7

nāhaṁ sabbe samaṇabrāhmaṇāse (nandāti bhagavā)
jātijarāya nivutāti brūmi,
ye sīdha siṭṭhaṁ va sutaṁ mutaṁ cā
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā se
te ve narā1 oghatiṇṇāti brūmi.

nāhaṁ sabbe samaṇabrāhmaṇāse nandāti bhagavā jātijarāya nivutāti brūmīti: nāhaṁ nanda, sabbe samaṇabrāhmaṇā jātijarāya āvutā nivutā ovutā2 pihitā paṭicchannā paṭikujjitāti vadāmi, atthi te samaṇabrāhmaṇā yesaṁ jātica jarāmaraṇañca pahīnā ucchinnamūlā tālāvatthukatā anabhāvakatā3 āyatiṁ anuppādadhammāti brūmi. ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti. 'nāhaṁ sabbe samaṇabrāhmaṇāse nandāti bhagavā jātijarāya nivutāti brūmi'.

ye sīdha diṭṭhaṁva sutaṁ mutaṁ vā sīlabbataṁ vāpi pahāya sabbanti: ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sutasuddhiyo4 pahāya jahitvā pajahitvā vinodetvā byantīkaritvā anabhāvaṁ gametvā, ye sabbā mutasuddhiyo5 pahāya jahitvā pajahitvā vinodetvā byantīkaritvā anabhāvaṁ gametvā, ye sabbā diṭṭhamutasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sīlasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā vatasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṁ gametvāti 'ye sīdha diṭṭhaṁ va sutaṁ mutaṁ vā sīlabbataṁ vāpi pahāya sabbaṁ. '

anekarūpampi pahāya sabbanti: anekavidhavatakotūhalamaṅgalena suddhiṁ visuddhiṁ parisuddhiṁ muttiṁ vimuttiṁ parimuttiṁ pahāya jahitvā pajahitvā vinodetvā byantīkaritvā anabhāvaṁ gametvāti 'anekarūpampi pahāya sabbaṁ'.

. 8taṇhaṁ pariññāya anāsavā se te ve narā oghatiṇṇāti brūmīti: taṇhāti: rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. taṇhaṁ pariññāyāti: taṇhaṁ tīhi pariññāhi parijānitvā ñātapariññāya tīraṇapariññāya pahānapariññāya.

1. te ce nanda-pana.
2. ophuṭā-syā.
3. anabhāvaṁ gatā-va, vi, ka.
anabhāvaṁ katā-machasaṁ.
4. suta suddhiyo-va, vi. ka.
5. muta diṭṭhiyo paśāya-va, vī, ka.

[bjt page 260] [\x 260/]

katamā 'ñātapariññā: taṇhaṁ jānāti1 'ayaṁ rūpataṇhā ayaṁ saddataṇhā ayaṁ gandhataṇhā ayaṁ rasataṇhā ayaṁ phoṭṭhabbataṇhā ayaṁ dhammataṇhā'ti. jānāti1 passati, ayaṁ ñātapariññā.

katamā 'tīraṇapariññā': evaṁ ñātaṁ katvā taṇhaṁ tīreti: aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅguto addhuvato atāṇato alenato asaraṇato asaraṇībhūtato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato vyādhidhammato maraṇadhammato sokaparidevadukkhadomanassupāyāsadhammato saṅkilesadhammato samudayato atthaṅgamato assādato ādīnavato nissaraṇato tīreti, ayaṁ tīraṇapariññā.

katamā 'pahānapariññā': evaṁ tīrayitvā taṇhaṁ pajahati vinodeti byantīkaroti anabhāvaṁ gameti. vuttaṁ hetaṁ bhagavatā: ''yo bhikkhave, taṇhāya chandarāgo taṁ pajahatha, evaṁ sā taṇhā pahīnā bhavissati ucchinnamūlā tālāvatthukatā anabhāvakatā2 āyatiṁ anuppādadhammā''ti. [a] ayaṁ pahānapariññā.

taṇhaṁ pariññāyāti: taṇhaṁ imāhi tīhi pariññāhi parijānitvā anāsavā seti: cattāro āsavā: kāmāsavo bhavāsavo diṭṭhāsavo avijjāsavo. yesaṁ ime āsavā pahīnā ucchinnamūlā tālāvatthukatā anabhāvakatā āyatiṁ anuppādadhammā. te vuccanti anāsavā arahanto khīṇāsavā.

taṇhaṁ pariññāya anāsavā se te ve narā oghatiṇṇāti brūmītiṁ ye taṇhaṁ pariññāya anāsavā te kāmoghaṁ tiṇṇā, bhavoghaṁ tiṇṇā, diṭṭhoghaṁ tiṇṇā, avijjoghaṁ tiṇṇā, sabbasaṁsārapathaṁ tiṇṇā uttiṇṇā nittiṇṇā3 atikkantā samatikkantā vītivattāti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'taṇhaṁ pariññāya anāsavā se te ve narā oghatiṇṇāti brūmī''ti.
. 8
tenāha bhagavā:

''nāhaṁ sabbe samaṇabrāhmaṇāse (nandāti bhagavā)
jātijarāya nivutāti brūmi,
ye sīdha diṭṭhaṁ va sutaṁ mutaṁ vā4
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā se
te ve narā oghatiṇṇāti brūmī''ti.

1. pajānāti-pana, syā.
2. anabhāvaṁ gatā-va, vi, ka, syā.
3. otiṇṇa nittiṇṇā-pana
4. yesīdha diṭṭhaṁ sutaṁ mutaṁca-va, vi, kama
[a.] khandha saṁyutta-bhāravagga.

[bjt page 262] [\x 262/]

7-8

etābhinandāmi vaco mahesino (iccāyasmā nando)
sukittitaṁ gotama nūpadhīkaṁ
yesīdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ
anekarūpampi pahāya sabbaṁ,
taṇhaṁ pariññāya anāsavā se
ahampi te oghatiṇṇā'ti brūmī.

[bjt page 262] [\x 262/]

etābhinandāmi vaco mahesinoti: 'eta'nti: tuyhaṁ vacanaṁ byappathaṁ desanaṁ anusiṭṭhiṁ1 nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. mahesinoti mahesī2 bhagavā: mahantaṁ sīlakkhandhaṁ esi gavesi pariyesīti mahesi mahantaṁ samādhikkhandhaṁ mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti 'mahesi'
mahato tamokāyassa padālanaṁ esi gavesi pariyesīti 'mahesi' mahato vipallāsassa pabhedanaṁ esi gavesi pariyesīti 'mahesi' mahato taṇhāsallassa abbūhanaṁ esi gavesi pariyesīti 'mahesi' mahato diṭṭhisaṅghāṭassa viniveṭhanaṁ esi gavesi pariyesīti 'mahesi'. mahato mānadhajassa pātanaṁ esi gavesi pariyesīti 'mahesi'. mahato abhisaṁkhārassa vūpasamaṁ esi gavesi pariyesīti 'mahesi'. mahato oghassa nittharaṇaṁ esi gavesi pariyesīti 'mahesi'. mahato bhārassa nikkhepanaṁ. esi gavesi pariyesīti 'mahesi'. mahato saṁsāravaṭṭassa ucchedaṁ esi gavesi pariyesīti 'mahesi'. mahato santāpassa nibbāpanaṁ esi gavesi pariyesīti 'mahesi'. mahato pariḷāhassa paṭippassaddhiṁ esi gavesi pariyesīti 'mahesi'. mahato dhammadhajassa ussāpanaṁ esi gavesi pariyesīti 'mahesi'. mahante satipaṭṭhāne mahante sammappadhāne mahante iddhipāde - mahantāni indriyāni mahantāni balāni - mahante bojjhaṅge - mahantaṁ ariyaṁ aṭṭhaṅgikaṁ maggaṁ - mahantaṁ paramatthaṁ amataṁ nibbānaṁ esi gavesi pariyesīti 'mahesi'. mahesakkhehi vā sattehi esito gavesito pariyesito kahaṁ buddho kahaṁ bhagavā, kahaṁ devadevo, kahaṁ narāsabhoti mahesīti 'etābhinandāmi vaco mahesino'.

sukittitaṁ gotama nūpadhīkanti: 'sukittita'nti: svācīkkhitaṁ3 sudesitaṁ (supaññapitaṁ) supaṭṭhapitaṁ suvivaṭaṁ4 suvibhattaṁ suuttānīkataṁ supakāsitaṁ gotama nūpadhīkanti: 'upadhi' vuccanti kilesā ca khandhā ca abhisaṅkhārā ca upadhipahānaṁ upadhivūpasamaṁ upadhipaṭinissaggaṁ5 upadhipaṭippassaddhiṁ6 amataṁ nibbānanti 'sukittitaṁ gotama nūpadhīkaṁ. '

ye sīdha diṭṭhaṁ va sutaṁ mutaṁ vā sīlabbataṁ vāpi pahāya sabbanti: ye sabbā diṭṭhasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sutasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā mutasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā diṭṭhamutasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sīlasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā vatasuddhiyo pahāya jahitvā pajahitvā vinodetvā byantīkaritvā anabhāvaṁ gametvā, ye sabbā sīlabbatasuddhiyo pahāya jahitvā pajahitvā vinodetvā byantīkaritvā anabhāvaṁ gametvāti 'ye sīdha diṭṭhaṁ va sutaṁ mutaṁ vā sīlabbataṁ vāpi pahāya sabbaṁ. '

anekarūpampi pahāya sabbanti: anekavidhavatakotūhalamaṅgalena suddhiṁ visuddhiṁ parisuddhiṁ muttiṁ vimuttiṁ parimuttiṁ pahāya jahitvā pajahitvā vinodetvā byantīkaritvā anabhāvaṁ gametvāti 'anekarūpampi pahāya sabbaṁ. '

1. anusandhiṁ-va, vi, ka
2. kiṁ mahesi-machasaṁ.
3. su ācikkhitaṁ-machasaṁ, syā.
4. su vivaritaṁ-pana.
5. upadhi nissaggaṁ-va, vi, ka, machasaṁ
upadhipaṭinissaggo-syā.
6. paṭippassaddhaṁ-va, vi, ka, machasaṁ.

[bjt page 264] [\x 264/]

taṇhaṁ pariññāya anāsavā se te ve narā oghatiṇṇāti brūmīti: taṇhāti: rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. taṇhaṁ pariññāyāti: taṇhaṁ tīhi pariññāhi parijānitvā ñātapariññāya tīraṇapariññāya pahānapariññāya.

katamā 'ñātapariññā: taṇhaṁ jānāti1 'ayaṁ rūpataṇhā ayaṁ saddataṇhā ayaṁ gandhataṇhā ayaṁ rasataṇhā ayaṁ phoṭṭhabbataṇhā ayaṁ dhammataṇhā'ti. jānāti1 passati, ayaṁ ñātapariññā.

katamā 'tīraṇapariññā': evaṁ ñātaṁ katvā taṇhaṁ tīreti: aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅguto addhuvato atāṇato alenato asaraṇato asaraṇībhūtato rittato tucchato suññato anattato ādīnavato vipariṇāmadhammato asārakato aghamūlato2 vadhakato vibhavato sāsavato saṅkhatato mārāmisato jātidhammato jarādhammato vyādhidhammato maraṇadhammato sokaparidevadukkhadomanassupāyāsadhammato saṅkilesadhammato samudayato atthaṅgamato assādato3 ādīnavato nissaraṇato tīreti, ayaṁ tīraṇapariññā.

katamā 'pahānapariññā': evaṁ tīrayitvā taṇhaṁ pajahati vinodeti byantīkaroti anabhāvaṁ gameti, ayaṁ pahānapariññā, taṇhaṁ pariññāyāti: taṇhaṁ imābhi tībhi pariññābhi parijānitvā. anāsavāti: cattāro āsavā: kāmāsavo bhavāsavo diṭṭhāsavo avijjāsavo. yesaṁ ime āsavā pahīnā ucchinnamūlā tālāvatthukatā anabhāvakatā4 āyatiṁ anuppādadhammā. te vuccanti anāsavā arahanto khīṇāsavā.

taṇhaṁ pariññāya anāsavā se te ve narā oghatiṇṇāti brūmītiṁ ye taṇhaṁ pariññāya anāsavā te kāmoghaṁ tiṇṇā, bhavoghaṁ tiṇṇā, diṭṭhoghaṁ tiṇṇā, avijjoghaṁ tiṇṇā, sabbasaṁsārapathaṁ tiṇṇā uttiṇṇā nittiṇṇā atikkantā samatikkantā vītivattāti brūmi vadāmīti 'taṇhaṁ pariññāya anāsavā se te ve narā oghatiṇṇāti brūmī.

tenāha so brāhmaṇo.

''etābhinandāmi vaco mahesino
sukittitaṁ gotama nūpadhikaṁ,
yesīdha diṭṭhaṁ va sutaṁ mutaṁ vā
sīlabbataṁ vāpi pahāya sabbaṁ
anekarūpampi pahāya sabbaṁ
taṇhaṁ pariññāya anāsavā se
ahampi te oghatiṇṇāti brūmī''ti.

nanda suttaniddeso sattamo

1. pajānāti-syā.
2. asārato aghamūlato-va, vi, ka-.
3. asārato-va, vi, ka.
4. anabhāvaṁ gatā-va, vi, ka.

[bjt page 266] [\x 266/]

8. hemaka suttaniddeso

8-1

yeme pubbe viyākaṁsu-(iccāyasmā hemako)
huraṁ gotamasāsanā
iccāsī iti bhavissati
sabbaṁ taṁ itihītihaṁ,
sabbaṁ taṁ takkavaḍḍhanaṁ
nāhaṁ tattha abhiramiṁ.

yeme pubbe viyākaṁsūti: 'ye'ti: yo ca bāvari brāhmaṇo, ye caññe tassa ācariyā, te sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ ajjhāsayaṁ sakaṁ adhippāyaṁ vyākaṁsu ācikkhiṁsu, pakāsesunti 'ye me pubbe viyākaṁsu: iccāyasmā hemakoti: -------------------.
huraṁ gotamasāsanāti: huraṁ gotamasāsanā, paraṁ gotamasāsanā, pure gotamasāsanā, paṭhamataraṁ gotamasāsanā buddhasāsanā jinasāsanā tathāgatasāsanā, devadevasāsanā, 2 arahantasāsanāti 'huraṁ gotama sāsanā'.

iccāsi iti bhavissatīti: evaṁ kira āsi, evaṁ kira bhavissatīti 'icca si iti bhavissati'.

sabbaṁ taṁ itihītihanti: sabbaṁ taṁ itihītihaṁ, itikirāya, paramparāya piṭakasampadāya takkahetu nayahetu ākāraparivitakkena diṭṭhinijjhānakkhantiyā na sāmaṁ sayamabhiññātaṁ na attapaccakkhadhammaṁ kathayiṁsūti 'sabbaṁ taṁ itihītihaṁ. '

sabbaṁ taṁ takkavaḍḍhananti: sabbaṁ taṁ takkavaḍḍhanaṁ vitakkavaḍḍhanaṁ saṅkappavaḍḍhanaṁ kāmavitakkavaḍḍhanaṁ vyāpādavitakkavaḍḍhanaṁ vihiṁsāvitakkavaḍḍhanaṁ ñātivitakkavaḍḍhanaṁ janapadavitakkavaḍḍhanaṁ amarāvitakkavaḍḍhanaṁ parānuddayatāpaṭisaṁyuttavitakkavaḍḍhanaṁ3 lābhasakkārasilokapaṭisaṁyuttavitakkavaḍḍhanaṁ anavaññattipaṭisaṁyuttavitakkavaḍḍhananti sabbaṁ taṁ takkavaḍḍhanaṁ'

1. uttānī makaṁsu-pa.
2. deva devasāsanā yanna pa-va-vi-ka-
vena potvala nīta.
3. parānudaya- -machasaṁ
parānuddaya- -pana

[bjt page 268] [\x 268/]

nāhaṁ tattha abhiraminti nāhaṁ tattha abhiramiṁ na vindiṁ1 nādhigacchiṁ na paṭilabhinti2 'nāhaṁ tattha abhiramiṁ. '

tenāha so brāhmaṇo:

''ye me pubbe viyākaṁsu (iccāyasmā hemako)
huraṁ gotama sāsanā,
iccāsi iti bhavissati
sabbaṁ taṁ itihītihaṁ,
sabbaṁ taṁ takkavaḍḍhanaṁ
nāhaṁ tattha abhirami''nti.

8-2

tvaṁ ca me dhammamakkhāhi
taṇhānigghātanaṁ3 muni,
yaṁ viditvā sato caraṁ
tare loke visattikaṁ.

tvaṁ ca me dhammamakkhāhīti 'tva'nti bhagavantaṁ bhaṇati. dhammamakkhāhīti 'dhamma'nti ādikalyāṇaṁ majjhekalyāṇaṁ pariyosānakalyāṇaṁ sātthaṁ savyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde pañcindriyāni pañcabalāni sattabojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ akkhāhi ācikkhāhi, desehi paññapehi paṭṭhapehi vivarāhi vibhajāhi uttānīkarohi pakāsehīti 'tvaṁ ca me dhammamakkhāhi'

taṇhā nigghātanaṁ munīti taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā, taṇhānigghātanaṁ taṇhāpahānaṁ4. taṇhāvūpasamaṁ taṇhāpaṭinissaggaṁ taṇhā paṭippassaddhaṁ amataṁ nibbānaṁ. munīti 'monaṁ' vuccati
√āṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munīti taṇhānigghātanaṁ muni'

yaṁ viditvā sato caranti: yaṁ viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'nti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvento sato, caranti caranto viharanto irīyanto vattento pālento yapento yāpento. so vuccati 'sato'.
caranti caranto viharanto5 irīyanto vattento pālento yapento yāpentoti 'yaṁ viditvā sato caraṁ'.

1. ratiṁ na vindi -pana
2. ratiṁ napaṭilabhinti -pana.
3. nighātanaṁ -pana.
4. taṇhā nippatanaṁ taṇhā pahānaṁ -ma, va, vi, ka.
5. vīcaranto -va, vi, ka.

[bjt page 270] [\x 270/]

tare loke visattikanti 'visattikā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' visattikāti kenaṭṭhena visattikā: visatāti2 visattikā, visālāti visattikā, visaṭāti visattikā3 visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti 'visattikā'. loketi apāyaloke manussaloke devaloke khandhaloke dhātuloke āyatanaloke. tare loke visattikanti loke vesā visattikā lokevetaṁ visattikaṁ sato tareyya, uttareyya patareyya samatikkameyya vītivatteyyāti 'tare loke visattikaṁ.

tenāha so brāhmaṇo:

''tvaṁ ca me dhammamakkhāhi
taṇhānigghātanaṁ1 muni,
yaṁ viditvā sato caraṁ
tare loke visattikanti.

8-3

idha diṭṭhasutamuta-
viññātesu piyarūpesu (hemaka)
chandarāgavinodanaṁ
nibbānapadamaccutaṁ2

idha diṭṭhasutamutaviññātesūti 'diṭṭha'nti cakkhunā diṭṭhaṁ, sutanti sotena sutaṁ, mutanti ghānena ghāyitaṁ jivhāya sāyitaṁ, kāyena phuṭṭhaṁ, viññātanti manasā viññātanti 'idha diṭṭhasutamutaviññātesu. '

piyarūpesu hemakāti 'kiñcaloke piyarūpaṁ sātarūpaṁ:
cakkhuṁ loke piyarūpaṁ sātarūpaṁ, sotaṁ loke piyarūpaṁ sātarūpaṁ,
ghānaṁ loke piyarūpaṁ sātarūpaṁ, jivhā loke piyarūpaṁ sātarūpaṁ,
kāyo loke piyarūpaṁ sātarūpaṁ, mano loke piyarūpaṁ sātarūpaṁ,
rūpā loke piyarūpaṁ sātarūpaṁ, saddā loke piyarūpaṁ sātarūpaṁ,
gandhā loke piyarūpaṁ sātarūpaṁ, rasā loke piyarūpaṁ sātarūpaṁ,
phoṭṭhabbā loke piyarūpaṁ sātarūpaṁ, dhammā loke piyarūpaṁ sātarūpaṁ,
cakkhuviññāṇaṁ loke piyarūpaṁ sātarūpaṁ, sotaviññāṇaṁ loke piyarūpaṁ sātarūpaṁ, jivhāviññāṇaṁ loke piyarūpaṁ sātarūpaṁ, kāyaviññāṇaṁ loke piyarūpaṁ sātarūpaṁ, manoviññāṇaṁ loke piyarūpaṁ sātarūpaṁ, cakkhusamphasso

1. nighātanaṁ-pana
2. nibbānaṁ paramaccutaṁ-va, vi, ka

[bjt page 272] [\x 272/]

loke piyarūpaṁ sātarūpaṁ, sotasamphasso loke piyarūpaṁ sātarūpaṁ, ghānasamphasso loke piyarūpaṁ sātarūpaṁ, jivhāsamphasso loke piyarūpaṁ sātarūpaṁ, kāyasamphasso loke piyarūpaṁ sātarūpaṁ, manosamphasso loke piyarūpaṁ sātarūpaṁ, cakkhusamphassajā vedanā loke piyarūpaṁ sātarūpaṁ, sotasamphassajā vedanā loke piyarūpaṁ sātarūpaṁ, ghānasamphassajā vedanā loke piyarūpaṁ sātarūpaṁ, jivhāsamphassajā vedanā loke piyarūpaṁ sātarūpaṁ, kāyasamphassajā vedanā loke piyarūpaṁ sātarūpaṁ, manosamphassajā vedanā loke piyarūpaṁ sātarūpaṁ, rūpasaññā loke piyarūpaṁ sātarūpaṁ, saddasaññā loke piyarūpaṁ sātarūpaṁ, gandhasaññā loke piyarūpaṁ sātarūpaṁ, rasasaññā loke piyarūpaṁ sātarūpaṁ, phoṭṭhabbasaññā loke piyarūpaṁ sātarūpaṁ, dhammasaññā loke piyarūpaṁ sātarūpaṁ, rūpasañcetanā loke piyarūpaṁ sātarūpaṁ, saddasañcetanā loke piyarūpaṁ sātarūpaṁ, gandhasañcetanā loke piyarūpaṁ sātarūpaṁ, rasasañcetanā loke piyarūpaṁ sātarūpaṁ, phoṭṭhabbasañcetanā loke piyarūpaṁ sātarūpaṁ, dhammasañcetanā loke piyarūpaṁ sātarūpaṁ, rūpataṇhā loke piyarūpaṁ sātarūpaṁ, saddataṇhā loke piyarūpaṁ sātarūpaṁ, gandhataṇhā loke piyarūpaṁ sātarūpaṁ, rasataṇhā loke piyarūpaṁ sātarūpaṁ, phoṭṭhabbataṇhā loke piyarūpaṁ sātarūpaṁ, dhammataṇhā loke piyarūpaṁ sātarūpaṁ, rūpavitakko loke piyarūpaṁ sātarūpaṁ, saddavitakko loke piyarūpaṁ sātarūpaṁ, gandhavitakko loke piyarūpaṁ sātarūpaṁ, rasavitakko loke piyarūpaṁ sātarūpaṁ, phoṭṭhabbavitakko loke piyarūpaṁ sātarūpaṁ, dhammavitakko loke piyarūpaṁ sātarūpaṁ, rūpavicāro loke piyarūpaṁ sātarūpaṁ, saddavicāro loke piyarūpaṁ sātarūpaṁ, gandhavicāro loke piyarūpaṁ sātarūpaṁ, rasavicāro loke piyarūpaṁ sātarūpaṁ, phoṭṭhabbavicāro loke piyarūpaṁ sātarūpaṁ, dhammavicāro loke piyarūpaṁ sātarūpanti 'piyarūpesu hemaka. '

chandarāgavinodananti1 'chandarāgo'ti ''yo kāmesu kāmacchando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ. ''

chandarāgavinodananti chandarāgappahānaṁ chandarāgavūpasamaṁ, chandarāgapaṭinissaggaṁ chandarāgapaṭippassaddhi2 amataṁ nibbānanti 'chandarāgavinodanaṁ. '

nibbānapadamaccutanti nibbānapadaṁ tāṇapadaṁ lenapadaṁ saraṇapadaṁ abhayapadaṁ, accūtanti niccaṁ dhuvaṁ sassataṁ avipariṇāmadhammanti 'nibbānapadamaccutaṁ. '

tenāha bhagavā:

''idha diṭṭhasutamuta-
viññātesu piyarūpesu (hemaka)
chandarāgavinodanaṁ
nibbānapadamaccuta''nti.

1. chanda vinodanti-ma.
2. chandarāga paṭippassaddhaṁ-ma, va, vi, ka.

[bjt page 274] [\x 274/]

8-4

etadaññāya ye satā
diṭṭhadhammābhinibbutā,
upasantā ca te sadā
tiṇṇā loke visattikaṁ.

etadaññāya ye satāti: 'eta'nti amataṁ nibbānaṁ ''yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. '' aññāyāti aññāya jānitvā tulayitvā tīrayitvā vibhāvayitvā vibhūtaṁ katvā: 'sabbe saṅkhārā aniccā'ti aññāya jānitvā tulayitvā tīrayitvā vibhāvayitvā vibhūtaṁ katvā, 'sabbe saṅkhārā dukkhā'ti aññāya jānitvā tulayitvā tīrayitvā vibhāvayitvā vibhūtaṁ katvā, 'sabbe dhammā anattā'ti aññāya jānitvā tulayitvā tīrayitvā vibhāvayitvā vibhūtaṁ katvā, yaṁ kiñci samudayadhammaṁ sabbaṁ taṁ nirodhadhammanti aññāya jānitvā tulayitvā tīrayitvā vibhāvayitvā vibhūtaṁ katvā' yeti arahanto khīṇāsavā. satāti catūhi kāraṇehi satā: kāye kāyānupassanāsatipaṭṭhānaṁ bhāvitattā satā vedanāsu vedanānupassanāsatipaṭṭhānaṁ bhāvitattā satā, citte cittānupassanāsatipaṭṭhānaṁ bhāvitattā satā, dhammesu dhammānupassanāsatipaṭṭhānaṁ bhāvitattā satā aparehipi catūhi kāraṇehi satā: asati parivajjanāya satā: satikaraṇīyānañca dhammānaṁ katattā satā: satipaṭipakkhānaṁ dhammānaṁ hatattā satā: satinimittānaṁ dhammānaṁ asammuṭṭhattā satā. aparehipi catūhi kāraṇehi satā: satiyā samannāgatattā satā: satiyā vasitattā satā: satiyā pāguññatāya satā: satiyā apaccoropanatāya satā. aparehipi catūhi kāraṇehi sato: satattā satā: santattā satā: samitattā satā: santadhammasamannāgatattā sato. buddhānussatiyā satā: dhammānussatiyā satā: saṅghānussatiyā satā: sīlānussatiyā satā: cāgānussatiyā satā: devatānussatiyā satā: ānāpānasatiyā sato: maraṇānussatiyā satā: kāyagatāsatiyā satā: upasamānussatiyā satāti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. te vuccanti satā'ti 'etadaññāya ye satā'.

diṭṭhadhammābhinibbutāti: 'diṭṭhadhammā, ñātadhammā, tulitadhammā, tīritadhammā, vibhūtadhammā, vibhāvitadhammā, 'sabbe saṅkhārā aniccā'ti diṭṭhadhammā, ñātadhammā, tulitadhammā, tīritadhammā, vibhūtadhammā, vibhāvitadhammā. 'sabbe saṅkhārā dukkhā'ti diṭṭhadhammā, ñātadhammā, tulitadhammā, tīritadhammā, vibhūtadhammā, vibhāvitadhammā, sabbe dhammā anattāti diṭṭhadhammā, ñātadhammā, tulitadhammā, tīritadhammā, vibhūtadhammā, vibhāvitadhammā yaṁ kiñci samudayadhammaṁ sabbaṁ taṁ nirodhadhammanti diṭṭhadhammā ñātadhammā tulitadhammā tīritadhammā vibhūtadhammā vibhāvitadhammā, abhinibbutāti rāgassa nibbāpitattā nibbutā, dosassa nibbāpitattā nibbutā, mohassa nibbāpitattā nibbutā, kodhassa nibbāpitattā nibbutā, upanāhassa nibbāpitattā nibbutā, sabbākusalābhisaṁkhārānaṁ santattā samitattā vūpasamitattā nijjhātattā nibbutattā vigatattā paṭippassaddhattā santā upasantā vūpasantā nibbutā paṭippassaddhāti 'diṭṭhadhammābhinibbutā'

upasantā ca te sadāti: 'upasantā'ti: rāgassa upasamitattā nibbāpitattā upasantā, dosassa upasamitattā nibbāpitattā upasantā, mohassa upasamitattā nibbāpitattā upasantā, kodhassa upasamitattā nibbāpitattā upasantā, upanāhassa upasamitattā nibbāpitattā upasantā, sabbākusalābhisaṁkhārānaṁ santattā samitattā upasamitattā nijjhātattā nibbutattā paṭippassaddhāti santā upasantā vūpasantā nibbutā paṭippassaddhāti 'upasantā. ' teti arahanto khīṇāsavā, sadāti sadā sabbadā sabbakālaṁ niccakālaṁ dhuvakālaṁ sattaṁ samitaṁ abbokiṇṇaṁ poṅkhānupoṅkhaṁ udakodhikajātaṁ avīcisantatisahitaṁ1 phassitaṁ, purebhattaṁ pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse hemante gimhe purime vayo khandhe majjhime vayokhandhe pacchime vayokhandheti 'upasantā ca te sadā. '

1. adhivisantāti samitaṁ -pana.
avippasantanti pahita -(katthaci).
avipasantāti jahitaṁ -vidyā.

[bjt page 276] [\x 276/]

tiṇṇā loke visattikanti: 'visattikā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ, visattikāti kenaṭṭhena visattikā: visatāti2 visattikā, visālāti visattikā, visaṭāti visattikā visamāti visattikā, visakkatīti visattikā, visaṁharatīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti visattikā. visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā, rūpadhātuyā, arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti 'visattikā'. loketi apāyaloke manussaloke devaloke khandhaloke dhātuloke āyatanaloke. tiṇṇā loke visattikanti loke vesā visattikā, lokevetaṁ visattikaṁ tiṇṇā uttiṇṇā1 nittiṇṇā atikkantā samatikkantā vītivattāti 'tiṇṇā loke visattikaṁ.

tenāha bhagavā:

''etadaññāya ye satā
diṭṭhadhammābhinibbutā
upasantā ca te sadā
tiṇṇā loke visattika''nti

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: satthā me bhante bhagavā 'sāvakohamasmī'ti.

hemaka suttaniddeso samatto.

1. otiṇṇā uttiṇṇā-pana.

[bjt page 278] [\x 278/]

9. todeyya suttaniddeso

9-1

yasmiṁ kāmā na vasanti- (iccāyasmā todeyyo)
taṇhā yassa na vijjati,
kathaṅkathā ca yo tiṇṇo
vimokkho tassa kīdiso1

yasmiṁ kāmā na vasantīti: yasmiṁ kāmā na vasanti, na saṁvasanti na āvasanti na parivasantīti 'yasmiṁ kāmā na vasanti' iccāyasmā todeyyoti ---------

taṇhā yassa na vijjatīti: taṇhā yassa natthi, na santi2 na saṁvijjati nūpalabbhati ñāṇagginā daḍḍhāti 'taṇhā yassa na vijjati.

kathaṅkathā ca yo tiṇṇoti: kathaṅkathā ca yo tiṇṇo uttiṇṇo nittiṇṇo atikkanto samatikkanto vītivattoti 'kathaṅkathā ca yo tiṇṇo. '

vimokkho tassa2 kīdisoti: vimokkho tassa kīdiso, kiṁsaṇṭhito kiṁpakāro, kiṁpaṭibhāgo, icchitabboti vimokkhaṁ pucchatīti vimokkho tassa kīdiso'

tenāha so brāhmaṇo:

''yasmiṁ kāmā na vasanti (iccāyasmā todeyyo)
taṇhā yassa na vijjati,
kathaṅkathā ca yo tiṇṇo
vimokkho tassa kīdiso''ti

9-2

yasmiṁ kāmā na vasanti (todeyyāti bhagavā)
taṇhā yassa na vijjati,
kathaṅkathā ca yo tiṇṇo
vimokkho tassa nāparo,

yasmiṁ kāmā na vasantīti: yasminti yasmiṁ puggale arahante khīṇāsave, 'kāmā'ti uddānato dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

yasmiṁ kāmā na vasantīti: yasmiṁ kāmā na vasanti, na saṁvasanti, na āvasanti, na parivasanti, 'yasmiṁ kāmā na vasanti'.
todeyyāti bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'metteyyāti bhagavā. '

1. kiṁ diso-ka-
2. na sati-machasaṁ.

[bjt page 280] [\x 280/]

taṇhā yassa na vijjatīti: 'taṇhā'ti: rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. yāssāti: arahato khīṇāsavassa. taṇhā yassa na vijjatīti taṇhā yassa natthi, na santi na saṁvijjati nūpalabbhati, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti 'taṇhā yassa na vijjati. ' kathaṅkathā ca yo tiṇṇoti: 'kathaṅkathā' vuccati vicikicchā, dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā , aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ1 cittassa manovilekho. yoti: yo so arahaṁ khīṇāsavo. kathaṅkathā ca yo tiṇṇoti kathaṅkathā ca yo tiṇṇo, uttiṇṇo, nittiṇṇo atikkanto samatikkanto vītivattoti 'kathaṅkathā ca yo tiṇṇo. '

vimokkho tassa nāparoti: natthi tassa aparo vimokkho, yena vimokkhena vimucceyya vimutto so kataṁ tassa vimokkhena karaṇīyanti vimokkho tassa nāparo' tenāha bhagavā:

''yasmiṁ kāmā na vasanti (todeyyāti bhagavā)
taṇhā yassa na vijjati,
kathaṅkathā ca yo tiṇṇo
vimokkho tassa nāparoti.

9-3

nirāsaso so2 uda āsasāno
paññāṇavā so uda paññakappī,
muniṁ ahaṁ sakka yathā vijaññaṁ
taṁ me viyācikkha samantacakkhu.

nirāsaso so uda āsasānoti nittaṇho3 so udāhu sataṇho, rūpe āsiṁsati4 sadde - gandhe - rase - phoṭṭhabbe - kulaṁ gaṇaṁ āvāsalābhaṁ yasaṁ pasaṁsaṁ - sukhaṁ cīvaraṁ - piṇḍapātaṁ - senāsanaṁ gilānapaccayabhesajjaparikkhāraṁ kāmadhātuṁ - rūpadhātuṁ - arūpadhātuṁ - kāmabhavaṁ - rūpabhavaṁ - arūpabhavaṁ - saññābhavaṁ - nevasaññānāsaññābhavaṁ - ekavokārabhavaṁ - catuvokārabhavaṁ - asaññābhavaṁ - pañcavokārabhavaṁ - atītaṁ anāgataṁ paccuppannaṁ - diṭṭhasutamutaviññātabbe dhamme āsiṁsati4 icchati sādiyati pattheti piheti abhijappatīti 'nirāsaso so uda āsasāno.

1. chambhitattaṁ - machasaṁ
2. nīrāsaso yo - pana.
nīrāsayo so - vi.
3. nītaṇho - va, vi, ka.
4. āsīsati - va, vi, ka, machasaṁ.

[bjt page 282] [\x 282/]

paññāṇavā so udapaññakappī1ti: 'paññāṇavā so'ti: paṇḍito paññavā buddhimā ñāṇī vibhāvī medhāvī. uda paññakappīti: udāhu aṭṭhasamāpattiñāṇena vā pañcābhiññāñāṇena vā micchāñāṇena vā taṇhākappaṁ vā diṭṭhikappaṁ vā kappeti, janeti saṁjaneti nibbatteti abhinibbattetīti 'paññāṇavā so uda paññakappī. '

muniṁ ahaṁ sakka yathā vijaññanti: 'sakkā'ti sakko bhagavā, sakyakulā pabbajito tipi sakko. athavā aḍḍho mahaddhano dhanavā tipi sakko, tassimāni dhanāni, seyyathīdaṁ: saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ nibbānadhananti. tehi anekavidhehi dhanaratanehi aḍḍho mahaddhano dhanavātipi sakko. athavā pahu visavī alamatto sūro vīro vikkanto abhīru acchambhī anutrāsī apalāyī pahīnabhayabheravo vigatalomahaṁsotipi sakko. muniṁ ahaṁ sakka yathā vijaññanti: sakka, yathā ahaṁ muniṁ jāneyyaṁ ājāneyyaṁ vijāneyyaṁ paṭivijāneyyaṁ paṭivijjheyyanti 'muniṁ ahaṁ sakka yathā vijaññaṁ'.

taṁ me viyācikkha samantacakkhūti: 'taṁ'ti: yaṁ pucchāmi, yaṁ yācāmi, yaṁ ajjhesāmi, yaṁ pasādemi. viyācikkhāti: ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. samantacakkhūti: 'samantacakkhu' vuccati sabbaññutañāṇaṁ, bhagavā tena sabbaññutañāṇena upeto samupeto upagato samupagato uppanno sampanno samannāgato.

''na tassa addiṭṭhamidhatthi kiñci
ato aviññātamajānitabbaṁ,
sabbaṁ abhiññāsi yadatthi neyyaṁ
tathāgato tena samantacakkhū''ti.

'taṁ me viyācikkha samantacakkhu. '

tenāha so brāhmaṇo:

''nirāsaso so uda āsasāno
paññāṇavā so uda paññakappī, 1
muniṁ ahaṁ sakka yathā vijaññaṁ
taṁ me viyācikkha samantacakkhūti.

1. udasaññakappī - pana.

[bjt page 284] [\x 284/]

9-4

nirāsaso so na so1 āsasāno
paññāṇavā so na ca paññakappī,
evampi todeyya, muniṁ vijāna
akiñcanaṁ kāmabhave asattaṁ.

nirāsaso so na āsasānoti: nittaṇho so na yo sataṇho so rūpe nāsiṁsati2 sadde - gandhe - rase - phoṭṭhabbe diṭṭhasutamutaviññātabbe dhamme nāsiṁsati1 na icchati na2 sādiyati na pattheti na piheti nābhijappatīti 'nirāsaso so na so āsasāno.

paññāṇavā so na ca paññakappīti3 'paññāṇavā'ti paṇḍito paññavā buddhimā ñāṇī vibhāvī medhāvī. na ca paññakappīti aṭṭhasamāpattiñāṇena vā pañcābhiññāñāṇena vā micchāñāṇena vā taṇhā kappaṁ vā na kappeti, diṭṭhikappaṁ vā na kappeti, na janeti, na saṁjaneti, na nibbatteti, nābhinibbattetīti 'paññāṇavā so na ca paññakappī.

evampi todeyya muniṁ vijānāti: 'munī'ti: 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

evampi todeyya muniṁ vijānāti todeyya evaṁ muniṁ jāna, paṭijāna paṭivijāna paṭivijjhāti 'evampi todeyya muniṁ vijāna'.

akiñcanaṁ kāmabhave asattanti: 'akiñcana'nti: rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, yassetāni kiñcanāni4 pahīnāni samucchinnāni vūpasannāni paṭipassaddhāni, abhabbuppattikāni ñāṇagginā daḍḍhāni so vuccati akiñcano. kāmāti uddānato dve kāmā vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

bhavāti dve bhavā kammabhavo ca paṭisandhiko ca punabbhavo. katamo kammabhavo: puññābhisaṅkhāro apuññābhisaṅkhāro āneñjābhisaṁkhāro, ayaṁ kammabhavo. katamo paṭisandhiko punabbhavo: paṭisandhiko rūpaṁ vedanā saññā saṅkhārā viññāṇaṁ, ayaṁ paṭisandhiko punabbhavo.

1. na ca - machasaṁ
2. nā sīsati - va, vi, ka. machasaṁ.
3. saññakappīti - pana.
4. ete kiñcanā - syā.

[bjt page 286] [\x 286/]

akiñcanaṁ kāmabhave asattanti: akiñcanaṁ puggalaṁ kāme ca bhave ca asattaṁ alaggaṁ1 alaggitaṁ (apaḷibuddhaṁ) nikkhantaṁ nissaṭaṁ vippamuttaṁ visaṁyuttaṁ vimariyādīkatena cetasā viharantanti 'akiñcanaṁ kāmabhave asattaṁ. '

tenāha bhagavā:

''nirāsaso so na so āsasāno
paññāṇavā so na ca paññakappī
evampi todeyya muniṁ vijāna
akiñcanaṁ kāmabhave asatta''nti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hama'smīti.

todeyya suttaniddeso samatto.

1. alaggitaṁ - pana

[bjt page 288] [\x 288/]

10. kappa suttaniddeso.

10-1

majjhe sarasmiṁ tiṭṭhataṁ (iccāyasmā kappo)
oghe jāte mahabbhaye,
jarāmaccuparetānaṁ
dīpaṁ pabrūhi mārisa
tvañca me dīpa1 makkhāhi
yathayidaṁ nāparaṁ siyā.

majjhe sarasmiṁ tiṭṭhatanti: 'saro' vuccati saṁsāro. āgamanaṁ gamanaṁ gamanāgamanaṁ kālaṁ gati bhavābhavo cuti ca uppatti ca nibbatti ca bhedo ca2 jāti ca jarā ca maraṇaṁ ca. saṁsārassa purimā3 koṭi na paññāyati, pacchimāpi koṭi na paññāyati, majjheva saṁsāre4 sattā ṭhitā patiṭṭhitā allīnā upagatā ajjhositā adhimuttā.

kathaṁ saṁsārassa purimā koṭi na paññāyati: ettakā jātiyo vaṭṭaṁ vatti5, tato paraṁ na vattīti6 hevaṁ natthi. evampi saṁsārassa purimā koṭi na paññāyati. ettakāni jātisatāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātisahassāni vaṭṭaṁ vatti, tato paraṁ na vattīti. hevaṁ natthi, evampi saṁsārassa purimā koṭi na paññāyati. ettakāni jātisatasahassāni vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā jāti koṭiyo vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātikoṭisatāni vaṭṭaṁ vatti tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātikoṭisahassāni vaṭṭaṁ vatti tatoparaṁ na vattīti hevaṁ natthi. evampi saṁsārassa purimā koṭi na paññāyati ettakāni jātikoṭisatasahassāni vaṭṭaṁ vatti tatoparaṁ na vattīti hevaṁ natthi. evampi saṁsārassa purimā koṭi na paññāyati. ettakāni vassāni vaṭṭaṁ vatti, tato paraṁ na vattīti hevaṁ natthi.

1. disaṁ - va, vi, ka.
2. nīrodhoca - va, vi, ka.
3. purimāpi - machasaṁ.
4. majjhe ca - syā.
5. vaṭṭaṁ vaṭṭati - sa
vaṭṭaṁ vattati - vi.
6. vattatīti - machasaṁ, sa.
vattati - syā.

[bjt page 290] [\x 290/]

evampi saṁsārassa purimā koṭi na paññāyati. ettakāni vassasatāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassasatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā vassakoṭiyo vassaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassakoṭisahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassakoṭisatasahassāni vaṭṭaṁ vatti tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappasatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā kappakoṭiyo vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappakoṭisatāni vaṭṭaṁ vatti, tato paraṁ na vattīti, hevaṁ natthi. evampi saṁsārassa purimā koṭi na paññāyati, ettakāni kappakoṭisatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati, ettakāni kappakoṭisatasahassāni vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. vuttaṁ hetaṁ bhagavatā:

''anamataggoyaṁ bhikkhave, saṁsāro pubbā koṭi na paññāyati avijjā nīvaraṇānaṁ sattānaṁ taṇhāsaṁyojanānaṁ saṁdhāvataṁ saṁsarataṁ. evaṁ dīgharattaṁ kho bhikkhave, dukkhaṁ paccanubhūtaṁ tippaṁ paccanubhūtaṁ byasanaṁ paccanubhūtaṁ kaṭasī vaḍḍhitā, 1 yāvañcidaṁ bhikkhave, alameva sabbasaṅkhāresu nibbindituṁ, alaṁ virajjituṁ, alaṁ vimuccitunti. evampi saṁsārassa purimā koṭi na paññāyati.

1. vaḍḍhataṁ - saka

[bjt page 292] [\x 292/]

kathaṁ saṁsārassa pacchimā koṭi na paññāyati: ettakā jātiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisatāni vaṭṭaṁ vattissati,
tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā jātikoṭiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā vassakoṭiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappakoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappakoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappakoṭisatasahassāni vaṭṭaṁ vattissati, tato paraṁ na vattissatīti hevaṁ natthi, evampi saṁsārassa pacchimā koṭi na paññāyati. evampi saṁsārassa purimā koṭi na paññāyati pacchimāpi koṭi na paññāyati. majjheva saṁsāre santā ṭhitā patiṭṭhitā allīnā upagatā ajjhositā adhimuttāti 'majjhe sarasmiṁ tiṭṭhataṁ. '

iccāyasmā kappo padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. kappoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. kappo'ti tassa brāhmaṇassa gottaṁ saṅkhā samaññā paññatti vohāro'ti āyasmā kappo.

oghe jāte mahabbhayeti: kāmoghe bhavoghe diṭṭhoghe avijjogho jāte saṁjāte nibbatte abhinibbatte pātubhūte. mahabbhayeti: jātibhaye jarābhaye vyādhibhaye maraṇabhayeti 'oghe jāte mahabbhaye'

jarāmaccuparetānanti: jarāya phuṭṭhānaṁ paretānaṁ samohitānaṁ samannāgatānaṁ maccunā phuṭṭhānaṁ paretānaṁ samohitānaṁ samannāgatānaṁ jātiyā anugatānaṁ jarāya anusaṭānaṁ byādhinā abhibhūtānaṁ maraṇena abbhāgatānaṁ atāṇānaṁ alenānaṁ asaraṇānaṁ asaraṇībhūtānanti 'jarāmaccuparetānaṁ. '

dīpaṁ pabrūhi mārisāti: dīpaṁ tāṇaṁ leṇaṁ saraṇaṁ gatiṁ parāyanaṁ brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. mārisāti: piyavacanaṁ garuvacanaṁ sagāravasappatissādhivacanametaṁ mārisā'ti 'dīpaṁ1 pabrūhi mārisa. '
1. disaṁ pabruhi - va, vi, ka.
dīsaṁ. - va, vi, ka.

[bjt page 294] [\x 294/]

tvañca me dīpamakkhāhīti: 'tva'nti: bhagavantaṁ bhaṇati, dīpamakkhāhīti: dīpaṁ tāṇaṁ lenaṁ saraṇaṁ gatiṁ parāyanaṁ akkhāhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti tvañca me dīpamakkhāhi'

yathayidaṁ nāparaṁ siyāti: yathayidaṁ dukkhaṁ idheva nirujjheyya, vūpasameyya atthaṁ gaccheyya paṭippassambheyya puna paṭisandhikaṁ dukkhaṁ na nibbatteyya, kāmadhātuyā vā rūpadhātuyā vā arūpadhātuyā vā kāmabhave vā rūpabhave vā arūpabhave vā saññābhave vā asaññābhave vā nevasaññānāsaññābhave vā ekavokārabhave vā catuvokārabhave vā pañcavokārabhave vā punagatiyā vā uppattiyā vā paṭisandhiyā vā bhave vā saṁsāre vā vaṭṭe vā1 na jāyeyya na saṁjāyeyya na nibbatteyya nābhinibbatteyya idheva nirujjheyya vūpasameyya atthaṁgaccheyya paṭippassambheyyāti 'yathayidaṁ nāparaṁ siyā'

tenāha so brāhmaṇo:

'majjhe sarasmiṁ tiṭṭhataṁ (iccāyasmā kappo)
oghe jāte mahabbhaye,
jarāmaccuparetānaṁ
dīpaṁ pabrūhi mārisa,
tvañca me dīpamakkhāhi
yathayidaṁ nāparaṁ siyā''ti.

10-2

majjhe sarasmiṁ tiṭṭhataṁ (kappāti bhagavā)
oghe jāte mahabbhaye
jarāmaccuparetānaṁ
dīpaṁ pabrūmi kappa te.

majjhe sarasmiṁ tiṭṭhanti: 'saro' vuccati saṁsāro. āgamanaṁ gamanaṁ gamanāgamanaṁ kālaṁ gati bhavābhavo2 cuti ca uppatti ca nibbatti ca bhedo ca jāti ca jarā ca maraṇañca. saṁsārassa purimā koṭi na paññāyati, pacchimāpi koṭi na paññāyati, majjheva saṁsāre sattā ṭhitā patiṭṭhitā allīnā upagatā ajjhositā adhimuttā.

kathaṁ saṁsārassa purimā koṭi na paññāyati: ettakā jātiyo vaṭṭaṁ vatti5, tato paraṁ na vattīti6 hevaṁ natthi. evampi saṁsārassa purimā koṭi na paññāyati. ettakāni jātisatāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātisahassāni vaṭṭaṁ vatti, tato paraṁ na vattīti. hevaṁ natthi, evampi saṁsārassa purimā koṭi na paññāyati. ettakāni jātisatasahassāni vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā jāti koṭiyo vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātikoṭisatāni vaṭṭaṁ vatti tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni jātikoṭisahassāni vaṭṭaṁ vatti tatoparaṁ na vattīti hevaṁ natthi. evampi saṁsārassa purimā koṭi na paññāyati ettakāni jātikoṭisatasahassāni vaṭṭaṁ vatti tatoparaṁ na vattīti hevaṁ natthi. evampi saṁsārassa purimā koṭi na paññāyati. ettakāni vassāni vaṭṭaṁ vatti, tato paraṁ na vattīti hevaṁ natthi.

evampi saṁsārassa purimā koṭi na paññāyati. ettakāni vassasatāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassasatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā vassakoṭiyo vassaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassakoṭisahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni vassakoṭisatasahassāni vaṭṭaṁ vatti tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappasatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakā kappakoṭiyo vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati. ettakāni kappakoṭisatāni vaṭṭaṁ vatti, tato paraṁ na vattīti, hevaṁ natthi. evampi saṁsārassa purimā koṭi na paññāyati, ettakāni kappakoṭisatasahassāni vaṭṭaṁ vatti, tato paraṁ na vattīti hevaṁ natthi. evampi saṁsārassa purimā koṭi na paññāyati, ettakāni kappakoṭisatasahassāni vaṭṭaṁ vatti. tato paraṁ na vattīti hevaṁ natthi. evampi saṁsārassa purimā koṭi na paññāyati. vuttaṁ hetaṁ bhagavatā:

''anamataggoyaṁ bhikkhave, saṁsāro pubbā koṭi na paññāyati avijjā nīvaraṇānaṁ sattānaṁ taṇhāsaṁyojanānaṁ saṁdhāvataṁ saṁsarataṁ. evaṁ dīgharattaṁ kho bhikkhave, dukkhaṁ paccanubhūtaṁ tippaṁ paccanubhūtaṁ byasanaṁ paccanubhūtaṁ kaṭasī vaḍḍhatā, yāvañcidaṁ bhikkhave, alameva sabbasaṅkhāresu nibbindituṁ, alaṁ virajjituṁ, alaṁ vimuccitunti. evaṁ saṁsārassa purimā koṭi na paññāyati.

kathaṁ saṁsārassa pacchimā koṭi na paññāyati: ettakā jātiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā jātikoṭiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni jātikoṭisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassasatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā vassakoṭiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā kappāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni kappasatasahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakā vassakoṭiyo vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisahassāni vaṭṭaṁ vattissati, tato paraṁ na vattissatīti hevaṁ natthi. evampi saṁsārassa pacchimā koṭi na paññāyati, ettakāni vassakoṭisatasahassāni vaṭṭaṁ vattissati, tato paraṁ na vattissatīti hevaṁ natthi, evampi saṁsārassa pacchimā koṭi na paññāyati. evaṁ saṁsārassa purimā koṭi na paññāyati pacchimāpi koṭi na paññāyati. majjheva saṁsāre santā ṭhitā patiṭṭhitā allīnā upagatā ajjhositā adhimuttāti 'majjhe sarasmiṁ tiṭṭhataṁ. '

kappāti bhagavā taṁ brāhmaṇaṁ nāmena ālapati: bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'kappāti bhagavā. '

1. vaddhevā - pana.
2. bhavābhave - pa, va.

[bjt page 296] [\x 296/]

oghe jāte mahabbhayeti: kāmoghe bhavoghe diṭṭhogho avijjoghe jāte saṁjāte nibbatte abhinibbatte pātubhūte. mahabbhayeti: jātibhaye jarābhaye vyādhibhaye maraṇabhayeti 'oghe jāte mahabbhaye'

jarāmaccuparetānanti: jarāya phuṭṭhānaṁ paretānaṁ samohitānaṁ samannāgatānaṁ maccunā phuṭṭhānaṁ paretānaṁ samohitānaṁ samannāgatānaṁ jātiyā anugatānaṁ jarāya anusaṭānaṁ byādhinā abhibhūtānaṁ maraṇena abbhāhatānaṁ atāṇānaṁ alenānaṁ asaraṇānaṁ asaraṇībhūtānanti 'jarāmaccuparetānaṁ'

dīpaṁ pabrūmi kappa yeti: dīpaṁ tāṇaṁ lenaṁ saraṇaṁ gatiṁ parāyanaṁ brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'dīpaṁ pabrūmi kappa te'

tenāha bhagavā:

''majjhe sarasmiṁ tiṭṭhitaṁ (kappāti bhagavā)
oghe jāte mahabbhaye,
jarāmaccuparetānaṁ
dīpaṁ pabrūmi kappa te''ti.

10-3

akiñcanaṁ anādānaṁ - etaṁ dīpaṁ anāparaṁ
nibbānaṁ iti naṁ brūmi - jarāmaccuparikkhayaṁ.

akiñcanaṁ anādānanti: 'kiñcana'nti: rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ kiñcanappahānaṁ kiñcanavūpasamo1 kiñcanapaṭinissaggo2 kiñcanapaṭippassaddhi3 amataṁ nibbānanti akiñcanaṁ. anādānanti: 'ādānaṁ vuccati taṇhā: yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ ādānappahānaṁ ādānavūpasamo ādānapaṭinissaggo ādānapaṭippassaddhi amataṁ nibbānanti ''akiñcanaṁ anādānaṁ''

1. kiñcanavūpasamaṁ - machasaṁ
2. paṭinissaggaṁ - machasaṁ
3. paṭippassaddhiṁ - machasaṁ.

[bjt page 298] [\x 298/]

etaṁ dīpaṁ anāparanti: etaṁ dīpaṁ tāṇaṁ lenaṁ saraṇaṁ gati parāyanaṁ. anāparanti: tamhā paro añño dīpo natthi, atha kho so yeva1 dīpo aggo ca seṭṭho ca viseṭṭho ca pāmokkho ca uttamo ca pavaro cāti 'etaṁ dīpaṁ anāparaṁ'.
nibbānaṁ iti naṁ brūmīti: 'vānaṁ' vuccati taṇhā, ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' vānappahānaṁ vānavūpasamo vānapaṭinissaggo (vānapaṭippassaddhi2) amataṁ nibbānaṁ. itīti: padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ3 itīti: brūmīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'nibbānaṁ iti naṁ brūmi. '

jarāmaccuparikkhayanti: jarāmaraṇassa pahānaṁ vūpasamo paṭinissaggo paṭippassaddhi amataṁ nibbānanti 'jarāmaccuparikkhayaṁ'

tenāha bhagavā:

''akiñcanaṁ anādānaṁ, etaṁ dīpaṁ anāparaṁ
nibbānaṁ iti naṁ brūmi jarāmaccuparikkhaya''nti

10-4

etadaññāya4 ye satā - diṭṭhadhammābhinibbutā
na te māravasānugā - na te mārassa paddhagū. 5

etadaññāya ye satāni: 'eta'nti: amataṁ nibbānaṁ ''yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ. '' aññāyāti: aññāya jānitvā tulayitvā tīrayitvā vibhāvayitvā vibhūtaṁ katvā. sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe saṅkhārā dukkhā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'sabbe dhammā anattā'ti viditaṁ katvā tulayitvā tīrayitvā vibhāvayitvā vibhūtaṁ katvā sabbe saṅkhārā aniccā'ti viditaṁ katvā tulayitvā tīrayitvā vibhāvayitvā vibhūtaṁ katvā 'yaṁ kiñci samuyadadhammaṁ sabbaṁ taṁ nirodhadhamma'ntī
aññāya jānitvā tulayitvā tīrayitvā vibhāvayitvā vibhūtaṁ katvā. yeti arahanto khīṇāsavā satāti: catūhi kāraṇehi satā: kāye kāyānupassanāsatipaṭṭhānaṁ bhāvitattā satā, caranti caranto viharanto irīyanto vattento pālento yapento yāpento. vedanāsu vedanānupassanāsatipaṭṭhānaṁ bhāvitattā satā, caranti caranto viharanto irīyanto vattento pālento yapento yāpento. citte cittānupassanāsatipaṭṭhānaṁ bhāvitattā satā, caranti caranto viharanto irīyanto vattento pālento yapento yāpento. dhamme dhammānupassanāsatipaṭṭhānaṁ bhāvitattā satā, caranti caranto viharanto irīyanto vattento pālento yapento yāpento. te vuccati 'satā'ti 'etadaññāya ye satā. '

1. so evaṁ - machasaṁ.
2. vānapaṭippassaddhiṁ - machasaṁ
3. metaṁ - va, vi, ka.
4. bhāventā - machasaṁ, syā.
5. etadatthāya - va, vi, ka.
6. paṭṭhagu - syā.
paṭṭhagū - va. vi. ka.

[bjt page 300] [\x 300/]

diṭṭhadhammābhinibbutāti: 'diṭṭhadhammā'ti: diṭṭhadhammā ñātadhammā tulitadhammā tīritadhammā vibhūtadhammā vibhāvitadhammā. abhinibbutāti: rāgassa1 nibbāpitattā nibbutā, dosassa nibbāpitattā nibbutā, mohassa nibbāpitattā nibbutā, kodhassa nibbāpitattā nibbutā, upanāhassa nibbāpitattā nibbutā, makkhassa nibbāpitattā nibbutā, paḷāsassa nibbāpitattā nibbutā, issāya nibbāpitattā nibbutā, macchariyassa nibbāpitattā nibbutā, māyāya nibbāpitattā nibbutā, sāṭheyyassa nibbāpitattā nibbutā, thambhassa nibbāpitattā nibbutā, sārambhassa nibbāpitattā nibbutā, mānassa nibbāpitattā nibbutā, atimānassa nibbāpitattā nibbutā, madassa nibbāpitattā nibbutā, pamādassa nibbāpitattā nibbutā, sabbakilesānaṁ nibbāpitattā nibbutā, sabbaduccaritānaṁ nibbāpitattā nibbutā, sabbadarathānaṁ nibbāpitattā nibbutā, sabbapariḷāhānaṁ nibbāpitattā nibbutā, sabbasantāpānaṁ nibbāpitattā nibbutā, sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭippassaddhattā santā upasantā vūpasantā nibbutā paṭippassaddhāti 'diṭṭhadhammābhinibbutā. '

na te māravasānugatāti: 'māro'ti: ''yo so māro kaṇho adhipati antagū namuci pamattabandhu. na te māravasānugatāti: na te mārassa vase vattanti, napi māro tesu vasaṁ vatteti te māraṁ ca mārapakkhaṁ ca mārapāsaṁ ca mārabalisaṁ ca mārāmisaṁ ca māravisayaṁ ca māranivāpaṁ ca2 māragocaraṁ ca mārabandhanaṁ ca abhibhuyya abhibhavitvā ajjhottharitvā pariyādiyitvā madditvā caranti viharanti irīyanti vattenti pālenti yapenti yāpentīti 'na te māravasānugā. '

na te mārassa paddhagūti: 3 na te mārassa paddhā paddhacarā4 paricārikā sissā5 buddhassa te bhagavato paddhā paddhacarā6 paricārikā sissāti 'na te mārassa paddhagūti.

tenāha bhagavā:

''etadaññāya ye satā diṭṭhadhammābhinibbutā,
na te māravasānugā na te mārassa paddhagūti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hamasmī'ti.

kappa suttaniddeso samatto.

1. lobhassa - va, vi, ka
2. māranivāsaṁ ca, machasaṁ.
3. paṭṭhatūtī - syā.
paṭṭhabhūti - va. vi, ka.
4. paṭṭhā paṭṭhacarā - va, vi, ka.
5. paricārikā siyā - machasaṁ, va, vi, ka.
6. paṭṭhā paṭṭhacarā - va, vi, ka, syā.

[bjt page 302] [\x 302/]

11. jatukaṇṇī suttaniddeso.

11-1

sutvānahaṁ vīra akāmakāmiṁ (iccāyasmā jatukaṇṇī)
oghātigaṁ puṭṭhumakāmamāgamaṁ,
santipadaṁ brūhi sahājanetta1
yathātacchaṁ bhagavā brūhi metaṁ,

sutvānahaṁ vīra akāmakāminti: 'sutvā'ti: sutvā suṇitvā uggahetvā upadhāretvā upalakkhayitvā 'itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathī satthā devamanussānaṁ buddho bhagavā'ti 'sutvānahaṁ. vīrāti: vīro bhagavā, viriyavāti vīro, pahūti vīro2 visavīti vīro3 alamattoti4 vīro, sūroti vīro, vikkanto abhīru acchamhī anutrāsī apalāyī pahīnabhayabheravo vigatalomahaṁsoti vīro.

1. ''virato idha sabbapāpakehi
nirayadukkhamaticca viriyavā so,
so viriyavā padhānavā
vīro tādī pavuccate tathattā''ti. [a]

sutvānahaṁ vīra.

akāmakāminti: 'kāmā'ti: uddānato dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

buddhassa bhagavato vatthukāmā pariññātā kilesakāmā pahīnā, vatthukāmānaṁ pariññātattā kilesakāmānaṁ pahīnattā bhagavā na kāme kāmeti, na kāme pattheti, na kāme piheti, na kāme abhijappati, ye kāme kāmenti kāme patthenti, kāme pihenti, kāme abhijappanti, te kāmakāmino rāgarāgino saññāsaññino, bhagavā na kāme kāmeti, na kāme pattheti, na kāme piheti, na kāme abhijappati, tasmā buddho akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā viharatīti 'sutvānahaṁ vīra akāmakāmiṁ'. iccāyasmā jatukaṇṇīti:
iccāti: padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sappatissādhivacanametaṁ 'āyasmā'ti. jatukaṇṇīti: tassa brāhmaṇassa gottaṁ saṅkhā samaññā paññatti vohāroti 'iccāyasmā jatukaṇṇī'.

1. sahajanetta - machasaṁ.
mahājanetta - va, vi, ka.
2. pabhūti vīro - va, vi, ka.
3. vīsati vīro - va, vi, ka.
4. alamatthoti - va, vi, ka.
[a.] suttanipāta - sabhiyasutta.

[bjt page 304] [\x 304/]

oghātigaṁ puṭṭhumakāmamāgamanti: 'oghātiga'nti: oghātigaṁ oghaṁ atikkantaṁ samatikkantaṁ vītivattanti 'oghātigaṁ'. puṭṭhunti: puṭṭhuṁ pucchituṁ yācituṁ ajjhesituṁ pasādetuṁ. akāmamāgamanti: akāmaṁ puṭṭhuṁ nikkāmaṁ1 cattakāmaṁ vantakāmaṁ muttakāmaṁ pahīnakāmaṁ paṭinissaṭṭhakāmaṁ vītarāgaṁ vigatarāgaṁ cattarāgaṁ vantarāgaṁ muttarāgaṁ pahīnarāgaṁ paṭinissaṭṭharāgaṁ āgamhā āgatamhā sampannamhā tayā saddhiṁ samāgatamhāti 'oghātigaṁ puṭṭhumakāmamāgamaṁ. '

santipadaṁ brūhi sahājanettā2ti: 'santī'ti: ekena ākārena santipi santipadampi tameva amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.

vuttaṁ hetaṁ bhagavatā:

santametaṁ padaṁ, paṇītametaṁ padaṁ, yadidaṁ sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānanti. athāparenākārena ye dhammā santādhigamāya santiphusanāya santi sacchikiriyāya saṁvattanti, seyyathīdaṁ: cattāro satipaṭṭhānā, cattāro sammappadhānā, cattāro iddhipādā, pañcindriyāni, pañcabalāni, sattabojjhaṅgā, ariyo aṭṭhaṅgiko maggo, ime vuccanti santipadaṁ tāṇapadaṁ lenapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehi. sahājanettāti: 'nettaṁ' vuccati sabbaññutañāṇaṁ, buddhassa bhagavato nettaṁ ca jinabhāvo ca bodhiyā mūle apubbaṁ acarimaṁ ekasmiṁ khaṇe uppanno, tasmā buddho sahājanettoti 'santipadaṁ brūhi sahājanetta. '

yathātacchaṁ bhagavā brūhi metanti: yathātacchaṁ vuccati amataṁ nibbānaṁ yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ, bhagavāti: gāravādhivacanametaṁ: apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavā'ti. brūhi metanti: brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'yathātacchaṁ bhagavā brūhi metaṁ. '
tenāha so brāhmaṇo:

''sutvānahaṁ vīra akāmakāmiṁ (iccāyasmā jatukaṇṇī)
oghātigaṁ puṭṭhumakāmamāgamaṁ,
santipadaṁ brūhi sahājanetta
yathātacchaṁ bhagavā brūhi meta''nti.

1. nikāmaṁ - va, vi, ka.
2. mahājanetta - ca, vi, ka.

[bjt page 306] [\x 306/]

11-2

bhagavā hi kāme abhibhuyya irīyati
ādiccova paṭhaviṁ teji tejasā,
parittapaññassa me bhūripañña, 1
ācikkha dhammaṁ yamahaṁ vijaññaṁ
jātijarāya idha vippahānaṁ.

bhagavā hi kāme abhibhuyya irīyatīti: 'bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti.

[bjt page 306] [\x 306/]

kāmāti: uddānato2 dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

bhagavā vatthukāme parijānitvā kilesakāme pahāya abhibhuyya abhibhavitvā ajjhottharitvā pariyādiyitvā madditvā3 carati viharati irīyati vatteti pāleti yapeti yāpetīti 'bhagavā hi kāme abhibhuyya irīyati. '

ādiccova paṭhaviṁ teji tejasātī: 'ādicco' vuccati suriyo, paṭhavī vuccati jagati, yathā suriyo tejī4 tejena samannāgato paṭhaviṁ abhibhuyya abhibhavitvā ajjhottharitvā pariyādiyitvā santāpayitvā sabbaṁ ākāsagataṁ tamagataṁ abhivihacca andhakāraṁ vidhametvā ālokaṁ dassayitvā ākāse antalikkhe gaganapathe5 vegena gacchati evameva bhagavā ñāṇatejī6 ñāṇatejena samannāgato sabbaṁ abhisaṁkhārasamudayaṁ -pe----------
kilesatamaṁ avijjandhakāraṁ vidhamitvā ñāṇālokaṁ dassetvā vatthukāme parijānitvā kilesakāme pahāya abhibhuyya abhibhavitvā ajjhottharitvā pariyādiyitvā madditvā carati viharati irīyati vatteti7 pāleti yapeti yāpetīti ādiccova paṭhaviṁ tejī tejasā.
parittapaññassa me bhūripaññāti: ahamasmi parittapañño omakapañño lāmakapañño chattakapañño8, tvampi mahāpañño puthupañño hāsupañño9 javanapañño tikkhapañño nibbedhikapañño. bhūrī vuccati paṭhavī, bhagavā tāya paṭhaviyā samāya paññāya vipulāya vitthatāya samannāgatoti parittapaññassa me bhūripañña.

1. bhūripañño - machasaṁ, syā
2. udānato - pana.
3. madditvā iti - machasaṁ natthi.
4. teji tejasā tejena - va, ka, vi, pa-
5. gamana pathe - syā.
6. √āṇī ñāṇa tejena - va - vi - ka.
7. pavatteti - pana.
8. chatukka - machasaṁ.
9. hāsapañño - machasaṁ - ka -

[bjt page 308] [\x 308/]

ācikkha dhammaṁ yamahaṁ vijaññanti: 'dhammanti': ādikalyāṇaṁ majjhekalyāṇaṁ pariyosānakalyāṇaṁ sātthaṁ savyañjanaṁ kevalaparipuṇṇaṁ parisuddhaṁ brahmacariyaṁ cattāro satipaṭṭhāne cattāro sammappadhāne cattāro iddhipāde pañcindriyāni pañcabalāni sattabojjhaṅge ariyaṁ aṭṭhaṅgikaṁ maggaṁ nibbānaṁ (nibbānagāminiñca) paṭipadaṁ ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti. yamahaṁ vijaññanti: yamahaṁ jāneyyaṁ ājāneyyaṁ vijāneyyaṁ paṭijāneyyaṁ paṭivijjheyyaṁ adhigaccheyyaṁ passeyyaṁ sacchikareyyanti ācikkha dhammaṁ yamahaṁ vijaññaṁ.
jāti jarāya idha vippahānanti - idheva jāti jarāya maraṇassa pahānaṁ vūpasamaṁ paṭinissaggaṁ paṭipassaddhiṁ amataṁ nibbānanti 'jāti jarāya idha vippahānaṁ'.

tenāha so brāhmaṇo:

''bhagavā hi kāme abhibhuyya irīyati
ādiccova paṭhaviṁ tejī tejasā
parittapaññassa me bhūripañña
ācikkha dhammaṁ yamahaṁ vijaññaṁ
jātijarāya idha vippahāna''nti.

11-3

kāmesu vinaya gedhaṁ (jatukaṇṇīti bhagavā)
nekkhammaṁ daṭṭhu khemato,
uggahitaṁ nirattaṁ vā
mā te vijjittha kiñcanaṁ.

kāmesu vinaya gedhanti: 'kāmā'ti: uddānato dve kāmā:
vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

'gedho vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. kāmesu vinaya gedhanti: kāmesu gedhaṁ vinaya1 paṭivinaya pajaha2 vinodehi byantīkarohi anabhāvaṁ gamehīti kāmesu vinaya gedhaṁ. jatukaṇṇīti bhagavāti: taṁ brāhmaṇaṁ gottena ālapati. bhagavāti: gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'jatukaṇṇīti bhagavā. '

1. vineyya gedhaṁ - pana.
2. pajahāhi - pana.

[bjt page 310] [\x 310/]

nekkhammaṁ daṭṭhu khematoti: 'nekkhammanti': sammā paṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro iddhipāde pañcindriyāni pañcabalāni sattabojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ khemato tāṇato lenato saraṇato abhayato accutato amatato nibbānato daṭṭhuṁ passitvā tulayitvā tīrayitvā vibhāvayitvā vibhūtaṁ katvāti 'nekkhammaṁ daṭṭhu khemato. '
uggahitaṁ nirattaṁ vāti: 'uggabhita'nti: taṇhāvasena diṭṭhivasena gabhitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ. nirattaṁ vāti: nirassitabbaṁ1 muñcitabbaṁ pajahitabbaṁ2 vinodetabbaṁ3 (byantīkātabbaṁ) anabhāvaṁ gametabbanti uggahitaṁ nirattaṁ vā.

mā te vijjittha kiñcananti rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ. idaṁ kiñcanaṁ tuyhaṁ mā vijjittha, mā saṁvijjittha, pajaha vinodehi byantīkarohi anabhāvaṁ gamehīti 'mā te vijjittha kiñcanaṁ' tenāha bhagavā:

'kāmesu vinaya gedhaṁ (jatukaṇṇīti bhagavā)
nekkhammaṁ daṭṭhu khemato,
uggahitaṁ nirattaṁ vā
mā te vijjittha kiñcana''nti.

11-4

yaṁ pubbe taṁ visosehi4
pacchā te māhu kiñcanaṁ
majjhe ce no5 gahessasi
upasanto carissasi-.

yaṁ pubbe taṁ visosehīti: atīte saṅkhāre ārabbha ye kilesā uppajjeyyuṁ, te kilese sosehi visosehi sukkhāpehi visukkhāpehi abījaṁ karohi pajaha vinodehi byantīkarohi anabhāvaṁ gamehīti evampi 'yaṁ pubbe taṁ visosehi. ' athavā ye atītā kammābhisaṅkharā avipakkavipākā te kammābhisaṁkhāre6 sosehi visosebhi sukkhāpebhi visukkhāpebhi abījaṁ karobhi pajaha vinodehi byantīkarobhi anabhāvaṁ gamehīti evampi 'yaṁ pubbe taṁ visosehi. '

1. nirattaṁ vāti nirattaṁ vā - machasaṁ.
2. vijahitabbaṁ - machasaṁ.
3. vinoditabbaṁ - machasaṁ.
4. visodhehi - pana.
5. veno - va, vi, ka, ma.
6. kammābhisaṁkhārā - pana.

[bjt page 312] [\x 312/]

pacchā te māhu kiñcananti: 'pacchā' vuccati anāgataṁ, anāgate saṁkhāre ārabbha yāni uppajjeyyuṁ rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ imāni kiñcanāni tuyhaṁ mā ahu mākāsi mā janesi mā saṁjanesi mā nibbattesi mābhinibbattesi pajaha vinodehi byantīkarohi anabhāvaṁ gamehīti 'pacchā te māhu kiñcanaṁ'.

majjhe ce no gahessasīti: majjhe vuccati paccuppannaṁ rūpaṁ vedanā saññā saṁkhārā viññāṇaṁ, paccuppanne saṅkhāre taṇhāvasena diṭṭhivasena na gahessasi na gaṇhissasi, na parāmasissasi, na nandissasi, nābhinandissasi, na ajjhosissasi, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahissasi, vinodessasi, byantīkarissasi, anabhāvaṁ gamessasīti 'majjheva ce no gahessasi.

upasanto carissatīti: rāgassa santattā samitattā upasamitattā, dosassa santattā samitattā upasamitattā, mohassa santattā samitattā upasamitattā, dosassa santattā samitattā upasamitattā, mohassa santattā samitattā upasamitattā, kodhassa santattā samitattā upasamitattā, upanāhassa santattā samitattā upasamitattā, makkhassa santattā samitattā upasamitattā, paḷāsassa santattā samitattā upasamitattā, issāya santattā samitattā upasamitattā, macchariyassa santattā samitattā upasamitattā, māyāya santattā samitattā upasamitattā, sāṭheyyassa santattā samitattā upasamitattā, thambhassa santattā samitattā upasamitattā, sārambhassa santattā samitattā upasamitattā, mānassa santattā samitattā upasamitattā, atimānassa santattā samitattā upasamitattā, madassa santattā samitattā upasamitattā, pamādassa santattā samitattā upasamitattā, sabbakilesānaṁ santattā samitattā upasamitattā, sabbaduccaritānaṁ santattā samitattā upasamitattā, sabbadarathānaṁ santattā samitattā upasamitattā, sabbapariḷāhānaṁ santattā samitattā upasamitattā, sabbasantāpānaṁ santattā samitattā upasamitattā, sabbākusalābhisaṅkhārānaṁ santattā samitattā upasamitattā vūpasamitattā vijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddho carissasi viharissasi irīyissasi vattissasi pālessasi yapessasi yāpessasīti 'upasanto carissasi'.
tenāha bhagavā:

''yaṁ pubbe taṁ visosesi
pacchā te māhu kiñcanaṁ,
majjhe ce no gahessasi
upasanto carissasī''ti.

[bjt page 314] [\x 314/]

11-5

sabbaso nāmarūpasmiṁ
vītagedhassa brāhmaṇa,
āsavāssa1 na vijjanti
yehi maccuvasaṁ vaje.

sabbaso nāmarūpasmiṁ vītagedhassa brāhmaṇāti: 'sabbaso'ti: sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'sabbaso'ti. nāmanti: cattāro arūpino khandhā. rūpanti: cattāro ca mahābhūtā catunnañca mahābhūtānaṁ upādāya rūpaṁ. gedho vuccati taṇhā, ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sabbaso nāmarūpasmiṁ vītagedhassa brāhmaṇāti: sabbaso nāmarūpasmiṁ vītagedhassa vigatagedhassa cattagedhassa vantagedhassa muttagedhassa pahīnagedhassa paṭinissaṭṭhagedhassa vītarāgassa vigatarāgassa cattarāgassa vantarāgassa muttarāgassa pahīnarāgassa paṭinissaṭṭharāgassāti 'sabbaso nāmarūpasmiṁ vītagedhassa brāhmaṇa. '

āsavāssa na vijjantīti: 'āsavā'ti cattāro āsavā: kāmāsavo bhavāsavo diṭṭhāsavo avijjāsavo. assāti: arahato khīṇāsavassa' na vijjantīti ime āsavā tassa natthi, na santi, na saṁvijjanti nūpalabbhanti, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti 'āsavāssa na vijjantī. '

yehi maccuvasaṁ vajeti: yehi āsavehi maccuno vā vasaṁ gaccheyya, maraṇassa vā vasaṁ gaccheyya, mārapakkhassa vā vasaṁ gaccheyya, te āsavā tassa natthi, na santi na saṁvijjanti, nūpalabbhanti, pahīnā samucchinnā, vūpasantā paṭippassaddhā abhabbuppattikā ñāṇagginā daḍḍhāti 'yehi maccuvasaṁ vajeti. '

tenāha bhagavā:

''sabbaso nāmarūpasmiṁ
vītagedhassa brāhmaṇa,
āsavāssa na vijjanti1
yehi maccuvasaṁ vaje''ti.

saha gāthāpariyosānā2 ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante, bhagavā sāvako' hamasmī'ti.

jatukaṇṇi suttaniddeso samatto

1. āsavāya na vijjanti - va - vi - ka.
2. sahagāthā pariyosāne - pana.

[bjt page 316] [\x 316/]

12. bhadrāvudha suttaniddeso

12-1

okaṁ jahaṁ1 taṇhacchidaṁ anejaṁ (iccāyasmā bhadrāvudho)
nandiṁ jahaṁ oghatiṇṇaṁ vimuttaṁ
kappaṁ jahaṁ abhiyāce sumedhaṁ
sutvāna nāgassa apanamissanti ito.

okaṁ jahaṁ taṇhacchidaṁ anejanti: okaṁ jahanti: rūpadhātuyā yo chando yo rāgo yā nandi yā taṇhā ye upayūpādānā2 cetaso adhiṭṭhānābhinivesānusayā3, te buddhassa bhagavato pahīnā ucchinnamūlā tālāvatthukatā anabhāvaṁ gatā4 āyatiṁ anuppādadhammā, tasmā buddho okañjaho, vedanādhātuyā - saññādhātuyā - saṅkhāradhātuyā - viññāṇadhātuyā - yo chando yo rāgo yā nandi yā taṇhā ye upayūpādānā cetaso adhiṭṭhānābhinivesānusayā te buddhassa bhagavato pahīnā ucchinnamūlā tālāvatthukatā anabhāvaṁgatā āyatiṁ anuppādadhammā, tasmā buddho okañjaho. taṇhacchidanti, 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā, sā taṇhā buddhassa bhagavato chinnā ucchinnā samucchinnā vūpasantā paṭippassaddhā abhabbuppattikā ñāṇagginā daḍḍhā, tasmā buddho 'taṇhacchido'. anejoti: 'ejā' vuccati taṇhā ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sā ejā taṇhā buddhassa bhagavato pahīnā ucchinnamūlā tālāvatthukatā anabhāvaṁgatā āyatiṁ anuppādadhammā, tasmā buddho anejo, ejāya pahīnattā anejo bhagavā lābhepi na iñjati, alābhepi na iñjati, nindāyapi na iñjati, sukhepi na iñjati, dukkhepi na iñjati, dukkhepi na iñjati, na calati, na vedhati, na pavedhati, na sampavedhati, tasmā buddho anejoti 'okaṁ jahaṁ taṇhacchidaṁ anejaṁ'. iccāyasmā bhadrāvudho. iccāti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. bhadrāvudho: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā bhadrāvudho.

1. oghaṁ jahaṁ - va - vi - ka.
2. upāyupādānā - machasaṁ, syā, sa.
3. adhiṭṭhānā abhinivesānusayā - va - vi - ka.
4. anabhāvaṁ katā - machasaṁ.

[bjt page 318] [\x 318/]

(nandiṁ) jahaṁ oghatiṇṇaṁ vimuttanti: 'nandi' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ'', sā nandi sā taṇhā buddhassa bhagavato pahīnā ucchinnamūlā tālāvatthukatā anabhāvaṁgatā āyatiṁ anuppādadhammā. tasmā buddho nandiṁ jaho. oghatiṇṇanti: bhagavā kāmoghaṁ tiṇṇo. bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, sabbasaṁsārapathaṁ1 tiṇṇo, uttiṇṇo nittiṇṇo atikkanto samatikkanto vītivatto. so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito. asekhena samādhikkhandhena - paññākkhandhena - vimuttikkhandhena - vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya - muditāya - upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

''tassāyaṁ pacchimakoṭi - carimoyaṁ samussayo,
jātimaraṇasaṁsāro - natthi tassa punabbhavo''ti

'nandiṁ jahaṁ oghatiṇṇaṁ vimuttanti: bhagavato rāgā cittaṁ muttaṁ vimuttaṁ, dosā cittaṁ muttaṁ vimuttaṁ, mohā cittaṁ muttaṁ vimuttaṁ, kodhā cittaṁ muttaṁ vimuttaṁ, upanāhā cittaṁ muttaṁ vimuttaṁ, makkhā cittaṁ muttaṁ vimuttaṁ, paḷāsā cittaṁ muttaṁ vimuttaṁ, issā cittaṁ muttaṁ vimuttaṁ, macchariyā cittaṁ muttaṁ vimuttaṁ, māyā cittaṁ muttaṁ vimuttaṁ, sāṭheyyā cittaṁ muttaṁ vimuttaṁ, thambhā cittaṁ muttaṁ vimuttaṁ, sārambhā cittaṁ muttaṁ vimuttaṁ, mānā cittaṁ muttaṁ vimuttaṁ, atimānā cittaṁ muttaṁ vimuttaṁ, madā cittaṁ muttaṁ vimuttaṁ, pamādā cittaṁ muttaṁ vimuttaṁ, sabbakilesā cittaṁ muttaṁ vimuttaṁ, sabbaduccaritā cittaṁ muttaṁ vimuttaṁ, sabbadarathā cittaṁ muttaṁ vimuttaṁ, sabbapariḷāhā cittaṁ muttaṁ vimuttaṁ, sabbasantāpā cittaṁ muttaṁ vimuttaṁ, sabbākusalābhisaṁkhārehi cittaṁ muttaṁ vimuttaṁ suvimuttanti 'nandiṁ jahaṁ oghatiṇṇaṁ vimuttaṁ'.

kappaṁ jahaṁ abhiyāce sumedhanti: kappāti dve kappā: taṇhākappo ca diṭṭhikappo ca, katamā taṇhākappo: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ, idaṁ mama, etaṁ mama, ettakaṁ mama, ettāvatā mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettā vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ, ayaṁ taṇhākappo. katamā diṭṭhi diṭṭhikappo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhikappo parāmāso kummaggo micchāpatho micchattaṁ titthāyatanaṁ vipariyesagāho viparītagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhigatāni, ayaṁ diṭṭhikappo, buddhassa bhagavato taṇhākappo pahīno, diṭṭhikappo paṭinissaṭṭho, taṇhākappassa pahīnattā diṭṭhikappassa paṭinissaṭṭhattā tasmā buddho kappaṁ jaho. abhiyāceti: yācāmi abhiyācāmi, ajjhesāmi, sādiyāmi, patthayāmi, pihayāmi, jappāmi, abhijappāmi, sumedhanti2: 'medhā' vuccati paññā. ''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi'' bhagavā imāya medhāya paññāya upeto samupeto upagato samupagato upapanno sampanno3 samannāgato, tasmā buddho sumedhoti 'kappaṁ jahaṁ abhiyāce sumedhaṁ.

sutvāna nāgassa apanamissanti itoti: 'nāgassā'ti: nāgo bhagavā, āgūṁ na karotīti nāgo, na gacchatīti nāgo, na āgacchatīti nāgo: sotāpattimaggena ye kilesā pahīnā te kilese na puteti na pacceti, na paccāgacchati, sakadāgāmimaggena ye kilesā pahīnā te kilese na puteti, na pacceti, na paccāgacchati, anāgāmimaggena ye kilesā pahīnā te kilese na puteti, na pacceti, na paccāgacchati, arahattamaggena ye kilesā pahīnā te kilese na puteti, na pacceti, na paccāgacchati, evaṁ bhagavā nāgacchatīti nāgo. sutvāna nāgassa apanamissanti itoti: tuyhaṁ vacanaṁ byappathaṁ desanaṁ anusiṭṭhaṁ sutvā suṇitvā uggahetvā upadhārayitvā upalakkhayitvā ito apanamissanti vajissanti pakkamissanti disā vidisaṁ gamissantīti sutvāna nāgassa apanamissanti ito. '

tenāha so brāhmaṇo:

''okaṁ jahaṁ taṇhacchidaṁ anejaṁ - (iccāyasmā bhadrāvudho)
nandiṁ jahaṁ oghatiṇṇaṁ vimuttaṁ,
kappaṁ jahaṁ abhiyāce sumedhaṁ
sutvāna nāgassa apanamissanti ito''ti.

1. sabbaṁ saṁsārapathaṁ - syā.
2. sumedhoti - va - vi - ka,
sumedhā vuccati - machasaṁ.
3. samuppanno - machasaṁ.

[bjt page 320] [\x 320/]

12-2

nānā janā janapadehi saṅgatā
tava vīra1 vākyaṁ abhikaṅkhamānā2
tesaṁ tuvaṁ sādhu viyākarohi
tathā hi te vidito esa dhammo.

nānā janā janapadehi saṅgatāti: 'nānā janā'ti: khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. janapadehi saṅgatāti: aṅgā ca magadhā ca kaliṅgā ca kāsiyā ca kosalā ca vajjiyā ca mallā ca cetiyamhā ca vaṁsā ca3 kurumhā ca pañcālā ca macchā ca sūrasenā ca assakā ca4 avantiyā ca yonā ca kambojā ca. saṅgatāti: saṅgatā samāgatā samohitā sannipatitāti 'nānā janā janapadehi saṅgatā. '

tava vīra vākyaṁ abhikaṅkhamānāti: 'vīrā'ti vīro bhagavā, viriyavā soti vīro, pahūti vīro, visavīti vīro, alamattoti vīro, sūroti vīro, vikkanto vīro, abhīru acchambhī anutrāsī apalāyī pahīnabhayabheravo vigatalomahaṁsoti vīro.

1. ''virato idha sabbapāpakehi
nirayadukkhamaticca viriyavā so,
so viriyavā padhānavā
vīro tādī pavuccate tathattā''ti[a]

tava vīra vākyaṁ abhikaṅkhamānāti: tuyhaṁ vacanaṁ byappathaṁ desanaṁ anusiṭṭhiṁ5. abhikaṅkhamānāti: abhikaṅkhamānā icchamānā sādiyamānā patthayamānā pihayamānā abhijappamānāti 'tava vīra vākyaṁ abhikaṅkhamānā. '

tesaṁ tuvaṁ sādhu viyākarohīti: 'tesa'nti tesaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ. tuvanti: bhagavantaṁ bhaṇati. sādhu viyākarohīti: sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'tesaṁ tuvaṁ sādhu viyākarohi. '

1. dhīra - va vi - ka.
2. abhisaṅkhamānā - va - vi - ka.
3. sāgarambhā ca - syā.
4. asakā ca - va - vi - ka.
5. anusandhiṁ - va - vi - ka.
[a.] sutta nipāta sabhiya sutta

[bjt page 322] [\x 322/]

tathā hi te vidito esa dhammoti: 'tathā hi te vidito tulito tīrito vibhūto vibhāvito esa dhammoti 'tathā hi te vidito esa dhammo. '

tenāha so brāhmaṇo:

''nānā janā janapadehi saṅgatā
tava vīra vākyaṁ abhikaṅkhamānā,
tesaṁ tuvaṁ sādhu viyākarohi
tathā hi te vidito esa dhammo''ti.

12-3

ādānataṇhaṁ vinayetha sabbaṁ (bhadrāvudhāti bhagavā)
uddhaṁ adho tiriyañcāpi1 majjhe,
yaṁ yaṁ hi lokasmiṁ upādiyanti
teneva māro anveti jantuṁ.

ādānataṇhaṁ vinayetha sabbanti: 'ādānataṇhā2 vuccati rūpataṇhā -pe----------ādānataṇhāti kiṁkāraṇā vuccati ādānataṇhā: tāya taṇhāya rūpaṁ ādiyanti upādiyanti gaṇhanti parāmasanti abhinivisanti, vedanaṁ - saññaṁ - saṁkhāre - viññāṇaṁ - gatiṁ - uppattiṁ - paṭisandhiṁ - bhavaṁ - saṁsāraṁ - vaṭṭaṁ - ādiyanti upādiyanti gaṇhanti parāmasanti abhinivisanti taṁkāraṇā vuccati ādānataṇhā. vinayetha sabbanti: sabbaṁ ādānataṇhaṁ vinayeyya paṭivineyya pajaheyya vinodeyya byantīkareyya anabhāvaṁ gameyyāti 'ādānataṇhaṁ vinayetha sabbaṁ. bhadrāvudhā'ti bhagavā taṁ brāhmaṇaṁ gottena ālapati. bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'bhadrāvudhāti bhagavā. '

uddhaṁ adho tiriyañcāpi majjheti: 'uddhaṁ' vuccati3 anāgataṁ, adho vuccati atītaṁ, tiriyaṁ cāpi majjheti paccuppannaṁ. uddhanti devaloko, adhoti nirayaloko, tiriyañcāpi majjheti manussā loko. uddhanti kusalā dhammā, adhoti akusalā dhammā, tiriyañcāpi majjheti avyākatā dhammā, uddhanti sukhā vedanā, adhoti dukkhā vedanā tiriyañcāpi majjheti adukkhamasukhā vedanā. uddhanti arūpadhātu adhoti kāmadhātu, tiriyañcāpi majjheti rūpadhātu. uddhanti uddhaṁ pādatalā, adhoti adho kesamatthakā, tiriyañcāpi majjheti vemajjheti 'uddhaṁ adho tiriyañcāpi majjhe. '

1. vāpi - pana
2. apānataṇhaṁ - pa -
ādānataṇhaṁ - machasaṁ.
3. uddhanti - machasaṁ,
uddhanti vuccati - syā.

[bjt page 324] [\x 324/]

yaṁ yaṁ hi lokasmiṁ upādiyantīti: yaṁ yaṁ rūpagataṁ vedanāgataṁ saññāgataṁ saṅkhāragataṁ1 viññāṇagataṁ ādiyanti upādiyanti gaṇhanti parāmasanti abhinivisanti. lokasminti: apāyaloke manussaloke devaloke khandhaloke dhātuloke āyatanaloketi 'yaṁ yaṁ hi lokasmiṁ upādiyanti. '

teneva māro anveti jantunti: teneva kammābhisaṅkhāravasena paṭisandhiko khandhamāro dhātumāro āyatanamāro gatimāro uppattimāro paṭisandhimāro bhavamāro saṁsāramāro vaṭṭamāro anveti anugacchati anvāyiko hoti. jantunti sattaṁ naraṁ (māṇavaṁ) posaṁ puggalaṁ jīvaṁ jāguṁ jantuṁ indaguṁ (hindaguṁ) manujanti teneva māro anveti jantuṁ.

tenāha bhagavā:

''ādānataṇhaṁ vinayetha sabbaṁ (bhadrāvudhāti bhagavā)
uddhaṁ adho tiriyañcāpi majjhe,
yaṁ yaṁ hi lokasmiṁ upādiyanti
teneva māro anveti jantunti.

12-4

tasmā pajānaṁ na upādiyetha
bhikkhu sato kiñcanaṁ sabbaloke,
ādānasatte iti pekkhamāno
pajaṁ imaṁ maccudheyye visattaṁ.

tasmā pajānaṁ na upādiyethāti: 'tasmā'ti: tasmā taṁkāraṇā taṁhetu taṁpaccayā2 tannidānā, etaṁ ādīnavaṁ sampassamāno ādānataṇhāyā'ti 'tasmā'. pajānanti: jānanto pajānanto ājānanto vijānanto paṭivijānanto paṭivijjhanto, sabbe saṅkhārā aniccā'ti jānanto pajānanto ājānanto vijānanto paṭivijānanto paṭivijjhanto, 'sabbe saṅkhārā dukkhā'ti jānanto pajānanto ājānanto vijānanto paṭivijānanto paṭivijjhanto, sabbe saṅkhārā aniccā'ti jānanto pajānanto ājānanto vijānanto paṭivijānanto paṭivijjhanto, 'sabbe dhammā anattā'ti jānanto pajānanto ājānanto vijānanto paṭivijānanto paṭivijjhanto, 'sabbe saṅkhārā aniccā'ti jānanto pajānanto ājānanto vijānanto paṭivijānanto paṭivijjhanto, 'yaṁ kiñci samuyadadhammaṁ sabbaṁ taṁ nirodhadhamma'nti jānanto pajānanto ājānanto vijānanto paṭivijānanto paṭivijjhanto, na upādiyethāti rūpaṁ nādiyeyya na upādiyeyya na gaṇheyya na parāmaseyya nābhiniviseyya vedanaṁ - saññaṁ - saṅkhāre - viññāṇaṁ - gatiṁ - uppattiṁ - paṭisandhiṁ - bhavaṁ - saṁsāraṁ - vaṭṭaṁ nādiyeyya na upādiyeyya na gaṇheyya na parāmaseyya nābhiniviseyyā ti 'tasmā pajānaṁ na upādiyetha. '

1. abhisaṁkhāragataṁ -paṁ-
2. tappaccayā -va-vi-ka. machasaṁ

[bjt page 326] [\x 326/]

bhikkhu sato kiñcanaṁ sabbaloketi: bhikkhūti puthujjanakalyāṇako vā bhikkhu sekho vā1 bhikkhu. satoti catūhi kāraṇehi sato: kāye kāyānupassanāsatipaṭṭhānaṁ bhāvento sato vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato aparehipi catūhi kāraṇehi sato: asati parivajjanāya sato: satikaraṇīyānañca dhammānaṁ katattā sato: satipaṭipakkhānaṁ dhammānaṁ hatattā sato: satinimittānaṁ dhammānaṁ asammuṭṭhattā sato. aparehipi catūhi kāraṇehi sato: satiyā samannāgatattā sato: satiyā vasitattā sato: satiyā pāguññatāya sato: satiyā apaccoropanatāya sato. aparehipi catūhi kāraṇehi sato: satattā sato: santattā sato: samitattā sato: santadhammasamannāgatattā sato. buddhānussatiyā sato: dhammānussatiyā sato: saṅghānussatiyā sato: sīlānussatiyā sato: cāgānussatiyā sato: devatānussatiyā sato: ānāpānasatiyā sato: maraṇānussatiyā sato: kāyagatāsatiyā sato: upasamānussatiyā satoti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. so vuccati satoti 'bhikkhu sato'. kiñcananti: kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ. sabbaloketi: sabbaapāyaloke sabbamanussaloke sabbadevaloke sabbakhandhaloke sabbadhātuloke sabbaāyatanaloketi 'bhikkhu sato kiñcanaṁ sabbaloke. '

ādānasatte iti pekkhamānoti: 'ādānasattā' vuccanti ye rūpaṁ ādiyanti upādiyanti gaṇhanti parāmasanti abhinivisanti, vedanaṁ ādiyanti upādiyanti gaṇhanti parāmasanti abhinivisanti, saññaṁ ādiyanti upādiyanti gaṇhanti parāmasanti abhinivisanti, saṁkhāre ādiyanti upādiyanti gaṇhanti parāmasanti abhinivisanti, viññāṇaṁ ādiyanti upādiyanti gaṇhanti parāmasanti abhinivisanti, gatiṁ ādiyanti upādiyanti gaṇhanti parāmasanti abhinivisanti, uppattiṁ ādiyanti upādiyanti gaṇhanti parāmasanti abhinivisanti, paṭisandhiṁ ādiyanti upādiyanti gaṇhanti parāmasanti abhinivisanti, bhavaṁ ādiyanti upādiyanti gaṇhanti parāmasanti abhinivisanti, saṁsāraṁ ādiyanti upādiyanti gaṇhanti parāmasanti abhinivisanti, vaṭṭaṁ ādiyanti upādiyanti gaṇhanti parāmasanti abhinivisanti. itīti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāmetaṁ itīti. pekkhamānoti dakkhamāno dissamāno passamāno olokiyamāno nijjhāyamāno upanijjhāyamāno upaparikkhamānoti 'ādānasatte iti pekkhamāno'.

pajaṁ imaṁ maccudheyye visattanti: 'pajāti sattādhivacanaṁ' maccudheyyā vuccanti kilesā ca khandhā ca abhisaṅkhārā ca. pajā maccudheyye māradheyye maraṇadheyye sattā visattā laggā laggitā paḷibuddhā. yathā bhittikhile vā nāgadante vā bhaṇḍaṁ sattaṁ visattaṁ āsattaṁ laggaṁ laggitaṁ paḷibuddhaṁ, evamevaṁ pajā maccudheyye māradheyye maraṇadheyye sattā visattā āsattā laggā laggitā paḷibuddhāti pajaṁ imaṁ maccudheyye visattaṁ. '

tenāha bhagavā:

''tasmā pajānaṁ na upādiyetha
bhikkhu sato kiñcanaṁ sabbaloke,
ādānasatte iti pekkhamāno
pajaṁ imaṁ maccudheyye visatta''nti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante, bhagavā sāvako' hamasmī'ti.

bhadrāvudha suttaniddeso samatto.

1. sekkho vā-pa-va-vi-ka machasaṁ

[bjt page 328] [\x 328/]

13. udaya suttaniddeso

13-1

jhāyiṁ virajamāsīnaṁ (iccāyasmā udayo)
katakiccaṁ anāsavaṁ,
pāraguṁ sabbadhammānaṁ,
atthi pañhena āgamaṁ
aññāvimokkhaṁ pabrūhi
avijjāya pabhedanaṁ.

jhāyiṁ virajamāsīnanti: jhāyīti jhāyī bhagavā, paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī, catutthenapi jhānena jhāyī, savitakkasavicārenapi jhānena jhāyī, avitakkavicāramattenapi jhānena jhāyī, avitakkaavicārenapi jhānena jhāyī, sapītikenapi jhānena jhāyī, nippītikenapi jhānena jhāyī, sātasahagatenapi jhānena jhāyī, upekkhāsahagatenapi jhānena jhāyī, suññatenapi jhānena jhāyī, animittenapi jhānena jhāyī, appaṇihitenapi jhānena jhāyī, lokiyenapi jhānena jhāyī, lokuttarenapi jhānena jhāyī. jhānarato ekattamanuyutto sadatthagarukoti jhāyī. virajanti: rāgo rajo,
doso rajo, moho rajo, kodho rajo, upanāho rajo, makkho rajo, paḷāso rajo, issā rajo, macchariyaṁ rajo, māyā rajo, sāṭheyyaṁ rajo, thambho rajo, sārambho rajo, māno rajo, atimāno rajo, mado rajo, pamādo rajo, sabbe kilesā rajā, sabbe duccaritā rajā, sabbe darathā rajā, sabbe pariḷāhā rajā, sabbe santāpā rajā, sabbākusalābhisaṁkhārā rajā. te rajā buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā. tasmā buddho arajo virajo nirajo rajāpagato rajavippahīno rajavippamutto1 sabbarajavītivatto.

1. ''rāgo rajo na ca pana reṇu vuccati
rāgassetaṁ adhivacanaṁ rajoti,
etaṁ rajaṁ vippajahitva2 cakkhumā
tasmā jino vigatarajoti vuccati.

2. doso rajo na ca pana reṇu vuccati
dosassetaṁ adhivacanaṁ rajoti,
etaṁ rajaṁ vippajahitva cakkhumā
tasmā jino vigatarajoti vuccati.

1. vippamuttā - pa.
2. vippajahitvā - machasaṁ.

[bjt page 330] [\x 330/]

3. moho rajo na ca pana reṇu vuccati
mohassetaṁ adhivacanaṁ rajoti,
etaṁ rajaṁ vippajahitva cakkhumā
tasmā jino vigatarajoti vuccatī''ti.

virajaṁ.

āsīnanti: nisinno bhagavā pāsāṇake cetiyeti1 āsīno.

4. ''nagassa passe āsīnaṁ muniṁ dukkhassa pāraguṁ,
sāvakā payirupāsanti tevijjā maccuhāyino''ti.

evampi bhagavā āsīno, athavā bhagavā sabbossukkapaṭippassaddhattā āsīno, vutthavāso so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito. asekhena samādhikkhandhena samannāgatattā ṭhito. asekhena paññākkhandhena samannāgatattā ṭhito. asekhena vimuttikkhandhena samannāgatattā ṭhito. asekhena vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya2 ṭhito. mettāya pārisuddhiyā ṭhito, karuṇāya pārisuddhiyā ṭhito muditāya pārisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

14. ''tassāyaṁ pacchimakoṭi5 - carimoyaṁ samussayo,
jātimaraṇasaṁsāro - natthi tassa punabbhavo''ti

evampi bhagavā āsīnoti jhāyiṁ virajamāsīnaṁ

iccāyasmā udayo'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. udayoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. udayo'ti tassa brāhmaṇassa gottaṁ saṅkhā samaññā paññatti vohāro'ti āyasmā udayo.

katakiccaṁ anāsavanti: buddhassa bhagavato kiccākiccaṁ karaṇīyākaraṇīyaṁ pahīnaṁ ucchinnamūlaṁ tālāvatthukataṁ anabhāvakataṁ2 āyatiṁ anuppādadhammaṁ, tasmā buddho katakicco.

5. ''yassa ca visatā3 natthi chinnasotassa bhikkhuno.
kiccākiccapahīnassa4 pariḷābho na vijjatī''ti

katakiccaṁ anāsavanti: 'āsavā'ti cattāro āsavā: kāmāsavo bhavāsavo diṭṭhāsavo avijjāsavo. te āsavā buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā tasmā buddho anāsavoti 'katakiccaṁ anāsavaṁ. '

pāraguṁ sabbadhammānanti: bhagavā5 abhiññāparagū, pariññāpāragū pahānapāragū6, bhāvanāpāragū7, sacchikiriyāpāragū8, samāpattipāragū, abhiññāpāragū, sabbadhammānaṁ, pariññāpāragū, sabbadukkhānaṁ, pahānapāragū6 sabbakilesānaṁ, bhāvanāpāragū catunnaṁ maggānaṁ, sacchikiriyāpāragū8 nirodhassa,

1. cetiye āsīno-va-vi-ka.
2. anabhāvaṁgataṁ-va-vi-ka.
anabhāvaṁkataṁ - machasaṁ.
3. paripatā-syā.
4. kiccākiccaṁ pahīnassa-syā.
5. bhagavā sabbadhammānaṁ - machasaṁ, syā.
6. pahānāya pāragū-pa.
7. bhāvanāya pāragū-vi.
8. sacchikiriyāya pāragū-vi.

[bjt page 332] [\x 332/]

samāpattipāragū sabbasamāpattīnaṁ, so vasippatto pāramippatto ariyasmiṁ sīlasmiṁ vasippatto pāramippatto ariyasmiṁ samādhismiṁ vasippatto pāramippatto ariyāya paññāya, vasippatto pāramippatto ariyāya vimuttiyā. so pāragato pāramippatto antagato antappatto, koṭigato koṭippatto, pariyantagato pariyantappatto, vosānagato vosānappatto, tāṇagato tāṇappatto, lenagato lenappatto, saraṇagato saraṇappatto, abhayagato abhayappatto, accutagato1 accutappatto, amatagato amatappatto, nibbānagato nibbānappatto. so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito. asekhena samādhikkhandhena samannāgato ṭhito. asekhena paññākkhandhena samannāgato ṭhito. asekhena vimuttikkhandhena samannāgato ṭhito. asekhena vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

14. ''tassāyaṁ pacchimakoṭi5 - carimoyaṁ samussayo,
jātimaraṇasaṁsāro - natthi tassa punabbhavoti 'pāraguṁ sabbadhammānaṁ'.

atthi pañhena āgamanti: pañhena atthikāmha2 āgatā, pañhaṁ pucchitukāmamha āgatā3. paññaṁ sotukāmā (āgatamhāti) 'evampi 'atthi pañhena āgamaṁ' athavā pañhatthikānaṁ pañhaṁ pucchitukāmānaṁ pañhaṁ sotukāmānaṁ. āgamanaṁ abhikkamanaṁ4 upasaṅkamanaṁ payirupāsanaṁ atthi, evampi atthi pañhena āgamaṁ, athavā pañhāgamo tuyhaṁ atthi, tvampi pahū, tvamasi alamatto mayā pucchitaṁ kathetuṁ vissajjetuṁ, vahassetaṁ bhāranti evampi 'atthi pañhena āgamaṁ'.

aññāvimokkhaṁ pabrūhī ti: 'aññāvimokkho' vuccati arahattavimokkho, arahattavimokkhaṁ pabrūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti 'aññāvimokkhaṁ pabrūhi'

avijjāya pabhedananti avijjāya bhedanaṁ pabhedanaṁ pahānaṁ vūpasamo5 paṭinissaggo6 paṭippassaddhaṁ amataṁ nibbānanti 'avijjāya pabhedanaṁ'

tenāha so brāhmaṇo:

jhāyiṁ virajamāsīnaṁ (iccāyasmā udayo)
katakiccaṁ anāsavaṁ,
pāraguṁ sabbadhammānaṁ
atthi pañhena āgamaṁ
aññāvimokkhaṁ pabrūhi
avijjāya pabhedana''nti

1. accutigato-sa.
2. atthiko āgatomhi - machasaṁ.
3. āgato - machasaṁ.
4. akittamanaṁ-va-vi-ka.
5. vūpasamaṁ - machasaṁ.
6. paṭinissaṭṭhaṁ-pana-paṭinissaggaṁ - machasaṁ.

[bjt page 334] [\x 334/]

13-2

pahānaṁ kāmacchandānaṁ (udayāti bhagavā)
domanassāna cūbhayaṁ,
thīnassa ca1 panūdanaṁ
kukkuccānaṁ nivāraṇaṁ.

pahānaṁ kāmacchandānanti: 'chando'ti ''yo kāmesu kāmacchando kāmarāgo kāmanandi kāmataṇhā kāmasineho kāmapipāsā kāmapariḷābho kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ. '' pahānaṁ kāmacchandānanti: kāmacchandānaṁ pahānaṁ vūpasamaṁ paṭinissaggaṁ paṭippassaddhiṁ amataṁ nibbānanti 'pahānaṁ kāmacchandānaṁ'.

udayāti bhagavā taṁ brāhmaṇaṁ gottena ālapati. bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'udayāti bhagavā. '

domanassāna cūbhayanti: domanassa'nti2 ''yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ, cetosamphassajā asātā dukkhā vedanā. domanassāna cūbhayanti: kāmacchandassa ca domanassassa ca ubhinnaṁ pahānaṁ vūpasamo paṭinissaggo paṭippassaddhi amataṁ nibbānanti 'domanassāna cūbhayaṁ. '

thīnassa ca panūdananti: 'thīna'nti 'yā cittassa akallatā3 akammaññatā olīyanā (sallīyanā) līnā līyanā līyitattaṁ thīnaṁ thīyanā thīyitattaṁ cittassa. '' thīnassa ca panūdananti: thīnassa ca panūdanaṁ pahānaṁ vūpasamo4 paṭinissaggo paṭippassaddhi amataṁ nibbānanti thīnassa ca panūdanaṁ.

kukkuccānaṁ nivāraṇanti: 'kukkucca'nti: hatthakukkuccampi kukkuccaṁ pādakukkuccampi kukkuccaṁ, hatthapādakukkuccampi kukkuccaṁ. akappiye kappiyasaññitā, kappiye akappiyasaññitā, avajje vajjasaññitā vajje avajjasaññitā. ''yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho. idaṁ vuccati kukkuccaṁ'.

1. thīnassa - machasaṁ
2. domanassāti - machasaṁ, syā.
3. akalapakā-pa-va-vi-ka, machasaṁ.
4. vūpasamaṁ - machasaṁ.

[bjt page 336] [\x 336/]

api ca dvīhi kāraṇehi uppajjati kukkuccaṁ: cetaso vippaṭisāro manovilekho, katattā ca akatattā ca1. kathaṁ katattā ca akatattā ca uppajjati kukkuccaṁ cetaso vippaṭisāro manovilekho: 'kataṁ me kāyaduccaritaṁ akataṁ me kāyasucarita'nti uppajjati kukkuccaṁ cetaso vippaṭisāro manovilekho' 'kataṁ me vacīduccaritaṁ akataṁ me vacīsucarita'nti uppajjati kukkuccaṁ cetaso vippaṭisāro manovilekho' 'kataṁ me manoduccaritaṁ akataṁ me manosucarita'nti uppajjati kukkuccaṁ cetaso vippaṭisāro manovilekho' 'kato me pāṇātipāto akatā me pāṇātipātā veramaṇīti uppajjati kukkuccaṁ cetaso vippaṭisāro manovilekho' 'kataṁ me adinnādānaṁ akataṁ me adinnādānā veramaṇīti uppajjati kukkuccaṁ cetaso vippaṭisāro manovilekho' 'kato me kāmesu micchācāro akatā me kāmesu micchācārā veramaṇīti uppajjati kukkuccaṁ cetaso vippaṭisāro manovilekho' 'kato me musāvādo akatā me musāvādā veramaṇīti uppajjati kukkuccaṁ cetaso vippaṭisāro manovilekho' 'katā me pisunāvācā akatā me pisunāya vācāya veramaṇīti uppajjati kukkuccaṁ cetaso vippaṭisāro manovilekho' 'katā me pharusāvācā akatā me pharusāya vācāya veramaṇīti uppajjati kukkuccaṁ cetaso vippaṭisāro manovilekho' 'kato me samphappalāpo akatā me samphappalāpo veramaṇīti uppajjati kukkuccaṁ cetaso vippaṭisāro manovilekho' 'katā me abhijjhā akatā me anabhijjhāti uppajjati kukkuccaṁ cetaso vippaṭisāro manovilekho' 'kato me vyāpādo akatā me abyāpādoti uppajjati kukkuccaṁ cetaso vippaṭisāro manovilekho' 'katā me micchādiṭṭhi akatā me sammādiṭṭhīti uppajjati kukkuccaṁ cetaso vippaṭisāro manovilekho. evaṁ katattā ca akatattā ca uppajjati kukkuccaṁ cetaso vippaṭisāro manovilekho.

athavā '(sīlesumhi) na paripūrakārī'ti uppajjati kukkuccaṁ cetaso vippaṭisāro manovilekho. 'indriyesumhi aguttadvāro'ti uppajjati kukkuccaṁ cetaso vippaṭisāro manovilekho. bhojane amattaññumhīti uppajjati kukkuccaṁ cetaso vippaṭisāro manovilekho. jāgariyaṁ ananuyuttomhīti uppajjati kukkuccaṁ cetaso vippaṭisāro manovilekho. na satisampajaññena samannāgatomhīti uppajjati kukkuccaṁ cetaso vippaṭisāro manovilekho. abhāvitā me cattāro satipaṭṭhānāti uppajjati kukkuccaṁ cetaso vippaṭisāro manovilekho. abhāvitā me cattāro sammappadhānāti uppajjati kukkuccaṁ cetaso vippaṭisāro manovilekho. abhāvitā me cattāro iddhipādāti uppajjati kukkuccaṁ cetaso vippaṭisāro manovilekho. abhāvitāni me pañcindriyānīti uppajjati kukkuccaṁ cetaso vippaṭisāro manovilekho. abhāvitāni me pañcabalānīti uppajjati kukkuccaṁ cetaso vippaṭisāro manovilekho. abhāvitā me satta bojjhaṅgāti uppajjati kukkuccaṁ cetaso vippaṭisāro manovilekho. abhāvito me ariyo aṭṭhaṅgiko maggoti uppajjati kukkuccaṁ cetaso vippaṭisāro manovilekho. dukkhaṁ me apariññātanti uppajjati kukkuccaṁ cetaso vippaṭisāro manovilekho. samudayo me appahīnoti uppajjati kukkuccaṁ cetaso vippaṭisāro manovilekho. maggo me abhāvitoti uppajjati kukkuccaṁ cetaso vippaṭisāro manovilekho. nirodho me asacchikato ti uppajjati kukkuccaṁ cetaso vippaṭisāro manovilekho. kukkuccānaṁ nivāraṇanti: kukkuccānaṁ āvaraṇaṁ nīvaraṇaṁ pahānaṁ vūpasamo3 paṭinissaggo paṭippassaddhi4 amataṁ nibbānanti kukkuccānaṁ nivāraṇaṁ.

tenāha bhagavā:

''pahānaṁ kāmacchandānaṁ (udayāti bhagavā. . . )
domanassāna vūbhayaṁ,
thīnassa ca panūdanaṁ
kukkuccānaṁ nivāraṇa''nti.

1. kaṭattāca akaṭattāca - pana
2. aparipūrakārīti - machasaṁ.
3. upasamaṁ vūpasamaṁ - machasaṁ.
4. paṭinissaggaṁ paṭippassaddhiṁ - machasaṁ.

[bjt page 338] [\x 338/]

13-3

upekkhāsatisaṁsuddhaṁ
dhammatakkapurejavaṁ,
aññāvimokkhaṁ pabrūmi1
avijjāya pabhedanaṁ.

upekkhāsatisaṁsuddhanti: 'upekkhā'ti yā catutthe jhāne2 upekkhā upekkhatā ajjhupekkhatā cittasamatho3 cittapassaddhatā4 majjhattatā cittassa. satīti: ''yā catutthe jhāne upekkhaṁ ārabbha sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati'. upekkhāsatisaṁsuddhanti: catutthe jhāne upekkhā ca sati ca suddhā honti visuddhā saṁsuddhā parisuddhā pariyodātā anaṅgaṇā vigatūpakkilesā mudubhūtā kammaniyā ṭhitā āneñjappattāti 'upekkhāsati saṁsuddhaṁ'.

dhammatakkapurejavanti: 'dhammatakko' vuccati sammāsaṁkappo, so ādito hoti, purato hoti, pubbaṅgamo hoti, aññāvimokkhassāti evampi 'dhammatakkapurejavaṁ'. athavā 'dhammatakko' vuccati sammādiṭṭhi, sā ādito hoti, purato hoti, pubbaṅgamā5 hoti, aññāvimokkhassāti evampi 'dhammatakkapurejavaṁ'. athavā 'dhammatakko vuccati catunnaṁ maggānaṁ pubbabhāgavipassanā6, sā ādito hoti, purato hoti, pubbaṅgamā hoti aññāvimokkhassāti evampi 'dhammatakkapurejavaṁ'.

aññāvimokkhaṁ pabrūmīti: 'aññāvimokkho' vuccati arahattavimokkho, arahattavimokkhaṁ pabrūmi, ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'aññāvimokkhaṁ pabrūmi'.

avijjāya pabhedananti: 'avijjā'ti ''dukkhe aññāṇaṁ dukkhasamudaye aññāṇaṁ dukkhanirodhe aññāṇaṁ dukkhanirodhagāminiyā paṭipadāya aññāṇaṁ pubbante aññāṇaṁ aparante aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu aññāṇaṁ yaṁ evarūpaṁ aññāṇaṁ adassanaṁ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ asampajaññaṁ moho pamoho sampamoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ. '' avijjāya pabhedananti7: avijjā pabhedanaṁ pahānaṁ vūpasamo paṭinissaggo paṭippassaddhi amataṁ nibbānanti 'avijjāya pabhedanaṁ'.

tenāha bhagavā:

''upekkhāsatisaṁsuddhaṁ
dhammatakkapurejavaṁ,
aññāvimokkhaṁ pabrūmi
avijjāya pabhedananti. ''

1. saṁbrūmi - syā.
2. catutthajhāne - sa.
3. cittassa samatā - va, vi, ka,
cittasamatā - machasaṁ.
4. cittappasādatā - syā.
cittappassaddhatā - machasaṁ.
cittappasaṭatā - saṁ
5. pubbaṅgamo - machasaṁ.
6. vipassanā ādito hoti - pa.
7. pabhedananti - va - vi - ka, machasaṁ

[bjt page 340] [\x 340/]

13-4

kiṁ su saṁyojano loko
kiṁ su tassa vivāraṇaṁ,
kissassa vippahānena
nibbānaṁ iti vuccati.

kiṁ su saṁyojano lokoti: kiṁ lokassa saṁyojanaṁ lagganaṁ bandhanaṁ upakkileso, kena loko yutto payutto āyutto samāyutto laggo laggito paḷibuddhoti 'kiṁ su saṁyojano loko. '

kiṁ su tassa vivāraṇanti: 'kiṁ tassa' cāraṇaṁ1 vicāraṇaṁ paṭivicāraṇaṁ kena loko carati vicarati paṭivicaratīti 'kiṁ su tassa vicāraṇaṁ. '

kissassa vippahānena nibbānaṁ iti vuccatīti: kissassa vippahānena vūpasamena paṭinissaggena paṭippassaddhiyā, nibbānaṁ iti vuccati pavuccati kathīyati bhaṇīyati dīpīyati voharīyatīti 'kissassa vippahānena nibbānaṁ iti vuccati'.

tenāha so brāhmaṇo:

''kiṁ su saṁyojano loko
kiṁ su tassa vicāraṇaṁ,
kissassa vippahānena
nibbānaṁ iti vuccatī''ti.

13-5

nandisaṁyojano loko
vitakkassa vicāraṇaṁ
taṇhāya vippahānena
nibbānaṁ iti vuccati.

nandisaṁyojano lokoti: 'nandi' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' ayaṁ vuccati nandi. yā nandi lokassa saṁyojanaṁ lagganaṁ bandhanaṁ upakkileso, imāya nandiyā loko yutto payutto āyutto samāyutto laggo laggito paḷibuddhoti 'nandisaṁyojano loko. '

1. vivāraṇā - machasaṁ, syā.
kiṁ lokassa vicāraṇaṁ - pa.

[bjt page 342] [\x 342/]

vitakkassa vicāraṇanti 'vitakko'ti1 nava vitakkā: kāmavitakko vyāpādavitakko vihiṁsāvitakko ñātivitakko janapadavitakko amaravitakko2 parānuddayatāpaṭisaṁyutto vitakko lābhasakkārasilokapaṭisaṁyutto vitakko anavaññattipaṭisaṁyutto vitakko ime vuccanti nava vitakkā. ime nava vitakkā lokassa cāraṇā vicāraṇā paṭivicāraṇā. imehi navahi vitakkehi loko carati vicarati paṭivicaratīti 'vitakkassa vicāraṇaṁ. '

taṇhāya vippahānena nibbānaṁ iti vuccatīti: 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā, taṇhāya vippahānena nibbānaṁ iti vuccatīti. taṇhāya vippahānena nibbānaṁ iti vuccatīti. taṇhāya vippahānena vūpasamena paṭinissaggena paṭippassaddhiyā nibbānaṁ iti vuccati pavuccati kathīyati bhaṇīyati dīpīyati voharīyatīti 'taṇhāya vippahānena nibbānaṁ iti vuccati. '

tenāha bhagavā:

''nandisaṁyojano loko
vitakkassa vicāraṇaṁ,
taṇhāya vippahānena
nibbānaṁ iti vuccatī''ti.

13-6

kathaṁ satassa carato
viññāṇaṁ uparujjhati,
bhagavantaṁ puṭṭhumāgamhā3
taṁ suṇoma vaco tava.

kathaṁ satassa caratoti: kathaṁ satassa sampajānassa carato vicarato4 irīyato vattayato pālayato yapayato yāpayatoti 'kathaṁ satassa carato'.

viññāṇaṁ uparujjhatīti viññāṇaṁ nirujjhati vūpasammati atthaṁ gacchati paṭippasambhatīti 'viññāṇaṁ uparujjhati'.

bhagavantaṁ puṭṭhumāgamhāti: buddhaṁ bhagavantaṁ puṭṭhuṁ pucchituṁ yācituṁ ajjhesituṁ pasādetuṁ āgamhā āgatamhā upāgatamhā sampattamhā tayā saddhiṁ samāgatamhāti 'bhagavantaṁ puṭṭhumāgamhā'.

1. vitakkāti - machasaṁ, syā.
2. amarāvitakko - machasaṁ.
3. puṭṭhumāgamā - machasaṁ.
puṭṭhumāgamma - su.
4. viharato - va - vi - ka, syā, machasaṁ

[bjt page 344] [\x 344/]

taṁ suṇoma vaco tavāti: 'ta'nti tuyhaṁ vacanaṁ byappathaṁ desanaṁ anusiṭṭhiṁ1 suṇoma uggaṇhāma dhārema upadhārema upalakkhemāti 'taṁ suṇoma vaco tava'.

tenāha so brāhmaṇo:

''kathaṁ satassa carato
viññāṇaṁ uparujjhati,
bhagavantaṁ puṭṭhumāgamhā
taṁ suṇoma vaco tavā''ti.

13-7

(ajjhattañca) bahiddhā ca
vedanaṁ nābhinandato
evaṁ satassa carato
viññāṇaṁ uparujjhati.

ajjhattañca bahiddhā ca vedanaṁ nābhinandatoti: ajjhattaṁ vedanāsu vedanānupassī2 viharanto vedanaṁ nābhinandati nābhivadati na ajjhosāya tiṭṭhati3 abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁgameti bahiddhā vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. ajjhattabahiddhā vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti.

ajjhattaṁ samudayadhammānupassī vedanāsu vedanānupassī viharanto vedanaṁ nābhinandati nābhivadati nājjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, ajjhattaṁ vayadhammānupassī vedanāsu vedanānupassī viharanto vedanaṁ nābhinandati nābhivadati nājjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, ajjhattaṁ samudayavayadhammānupassī vedanāsu vedanānupassī viharanto vedanaṁ nābhinandati nābhivadati nājjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti,
bahiddhā samudayadhammānupassī vedanāsu vedanānupassī viharanto vedanaṁ nābhinandati nābhivadati

1. anusandhiṁ - va - vi - ka, anusāsanaṁ - machasaṁ
2. ajjhattaṁ vedanaṁ vedanānupassī - pa
ajjhattavedanānupassī - vi.
3. ajjhoseti - machasaṁ.

[bjt page 346] [\x 346/]

na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, bahiddhā vayadhammānupassī vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, bahiddhā samudayavayadhammānupassī vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, ajjhattabahiddhā samudayadhammānupassī vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, ajjhattabahiddhā vayadhammānupassī vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, ajjhattabahiddhā1 samudayavayadhammānupassī vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti, imehi dvādasahi ākārehi vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti.

athavā vedanaṁ aniccato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ dukkhato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ rogato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ gaṇḍato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ sallato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ aghato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ ābādhato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. vedanaṁ nissaraṇato passanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gameti. imehi catucattālīsāya ākārehi2 vedanāsu vedanānupassī viharanto vedanaṁ nābhinandati nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati vinodeti byantīkaroti anabhāvaṁ gametīti 'ajjhattañca bahiddhā ca vedanaṁ nābhinandato'.

evaṁ satassa caratoti: evaṁ satassa sampajānassa carato vicarato3 irīyato vattayato pālayato yapayato yāpayatoti. 'evaṁ satassa carato. '

viññāṇaṁ uparujjhatīti: puññābhisaṅkhārasahagataṁ viññāṇaṁ apuññābhisaṅkhārasahagataṁ viññāṇaṁ āneñjābhisaṅkhārasahagataṁ viññāṇaṁ nirujjhati vūpasammati atthaṁ gacchati paṭippassambhatīti 'viññāṇaṁ uparujjhati. '

tenāha bhagavā:

''ajjhattañca bahiddhā ca
vedanaṁ nābhinandato,
evaṁ satassa carato
viññāṇaṁ uparujjhatīti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante, bhagavā sāvako hamasmī'ti.

udaya suttaniddeso samatto.

1. bahiddhāsamudaya vayadhammānupassī
viharanto - pa - va - vi - ka.
2. imehi cattāḷīsāya ākārehi - machasaṁ
imehi dvācattāḷīsāya - syā.
3. viharato - va - vi - ka, machasaṁ

[bjt page 348] [\x 348/]

14. posāla suttaniddeso

14-1

''yo atītaṁ ādisati (iccāyasmā posālo)
anejo chinnasaṁsayo,
pāraguṁ sabbadhammānaṁ
atthi pañhena āgamaṁ.

yo atītaṁ ādisatīti: 'yo'ti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi tattha ca sabbaññutaṁ patto balesu ca vasībhāvaṁ atītaṁ ādisatīti bhagavā attano ca paresaṁ ca atītampi ādisati anāgatampi ādisati paccuppannampi ādisati. kathaṁ bhagavā attano atītaṁ ādisati: bhagavā attano atītaṁ ekampi jātiṁ ādisati, dvepi jātiyo ādisati, tissopi jātiyo ādisati, catassopi jātiyo ādisati, pañcapi jātiyo ādisati, dasapi jātiyo ādisati, vīsampi jātiyo ādisati, tiṁsampi jātiyo ādisati, cattālīsampi jātiyo ādisati, paññāsampi jātiyo ādisati, jātisatampi ādisati, jātisahassampi ādisati, jātisatasahassampi ādisati, anekepi saṁvaṭṭakappe ādisati, anekepi vivaṭṭakappe ādisati, anekepi saṁvaṭṭavivaṭṭakappe ādisati: amutrāsiṁ evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto amutra udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto
'idhūpapannoti' iti sākāraṁ sauddesaṁ anekavihitaṁ pubbenivāsaṁ ādisati. evaṁ bhagavā attano atītaṁ ādisati.

kathaṁ bhagavā paresaṁ atītaṁ ādisati: bhagavā paresaṁ atītaṁ ekampi jātiṁ ādisati, dvepi jātiyo ādisati, tissopi jātiyo ādisati, catassopi jātiyo ādisati, pañcapi jātiyo ādisati, dasapi jātiyo ādisati, vīsampi jātiyo ādisati, tiṁsampi jātiyo ādisati, cattālīsampi jātiyo ādisati, paññāsampi jātiyo ādisati, jātisatampi ādisati, jātisahassampi ādisati, jātisatasahassampi ādisati, anekepi saṁvaṭṭakappe ādisati, anekepi vivaṭṭakappe ādisati, anekepi saṁvaṭṭavivaṭṭakappe ādisati: amutrāsi evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto amutra udapādi tatrāpāsi evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato
cuto idhūpapannoti1 iti sākāraṁ sauddesaṁ anekavihitaṁ pubbenivāsaṁ ādisati. evaṁ bhagavā paresaṁ atītaṁ ādisati.

1. idhūpapannoti -pa-va-vi-ka.

[bjt page 350] [\x 350/]

bhagavā pañca jātakasatāni1 bhāsanto attano ca paresaṁ ca atītaṁ ādisati, mahāpadāniyasuttaṁ2 bhāsanto attano ca paresaṁ ca atītaṁ ādiyati, mahāsudassaniyasuttaṁ bhāsanto attano ca paresaṁ ca atītaṁ ādisanti, mahāgovindriyasuttaṁ bhāsanto attano ca paresaṁ ca atītaṁ ādisati, māghadeviyasuttaṁ3 bhāsanto attano ca paresaṁ ca atītaṁ ādisati, vuttaṁ hetaṁ bhagavatā:

''atītaṁ kho cunda, addhānaṁ ārabbha tathāgatassa satānusārī ñāṇaṁ hoti, so yāvatakaṁ ākaṅkhati tāvatakaṁ anussarati, anāgataṁ ca kho cunda, addhānaṁ ārabbha tathāgatassa satānusārī ñāṇaṁ hoti, so yāvatakaṁ ākaṅkhati tāvakataṁ anussarati, paccuppannañca kho cunda, addhānaṁ ārabbha tathāgatassa bodhijaṁ ñāṇaṁ uppajjati ayamantimā jāti natthidāni punabbhavo''ti. [a] indriyaparopariyantañāṇaṁ4 tathāgatassa tathāgatabalaṁ. sattānaṁ āsayānusayañāṇaṁ tathāgatassa tathāgatabalaṁ, yamakapāṭihīre ñāṇaṁ tathāgatassa tathāgatabalaṁ mahākaruṇāsamāpattiñāṇaṁ5 tathāgatassa tathāgatabalaṁ, sabbaññutañāṇaṁ tathāgatassa tathāgatabalaṁ, anāvaraṇañāṇaṁ tathāgatassa tathāgatabalaṁ, sabbattha asaṅgamappaṭihatamanāvaraṇañāṇaṁ tathāgatassa tathāgatabalaṁ, evaṁ bhagavā attano ca paresaṁ ca atītampi ādisati, anāgatampi ādisati, paccuppannampi ādisati, ācikkhati deseti paññapeti paṭṭhapeti vivarati vibhajati uttānīkaroti pakāsetīti: yo atītaṁ ādisati.
iccāyasmā posālo'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. posāloti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā posālo.

anejo chinnasaṁsayoti 'ejā' vuccati taṇhā: ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sā ejā taṇhā buddhassa bhagavato pahīnā ucchinnamūlā tālāvatthukatā anabhāvakatā6 āyatiṁ anuppādadhammā tasmā buddho 'anejo'. ejāya pahīnattā anejo, bhagavā lābhepi na iñjati, alābhe'pi na iñjati, yase'pi na iñjati, ayase'pi na iñjati, pasaṁsāyapi na iñjati, nindāya'pi na iñjati, sukhe'pi na iñjati, dukkhepi na iñjati na calati na vedhati nappavedhati na sampavedhatīti anejo'. chinnasaṁsayoti: 'saṁsayo vuccati vicikicchā, ''dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāmiṇiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ7 cittassa manovilekho. '' so saṁsayo buddhassa bhagavato pahīno chinno ucchinno samucchinno vūpasanto paṭinissaggo paṭippassaddho abhabbuppattiko ñāṇagginā daḍḍho. tasmā buddho chinnasaṁsayoti 'anejo chinnasaṁsayo. '

1. pañca jātisatāni - pana.
2. suttantaṁ - machasaṁ.
3. magha deviya suttantaṁ - sa
maghā deviya suttantaṁ - pana.
4. indriya paropariyatte ñāṇaṁ - pana.
[a.] dīghanikāya - pāsādikasutta.
5. mahā karuṇā samāpattiyā ñāṇaṁ - pa - va - vi - ka
6. anabhāvaṁkatā - machasaṁ.
7. chambhitattaṁ - machasaṁ, syā

[bjt page 352] [\x 352/]

pāraguṁ sabbadhammānanti: bhagavā abhiññāpāragū pariññāpāragū pahānapāragū bhāvanāpāragū sacchikiriyāpāragū, samāpattipāragū, abhiññāpāragū, sabbadhammānaṁ, pariññāpāragū, sabbadukkhānaṁ, pahānapāragū sabbakilesānaṁ, bhāvanāpāragū catunnaṁ maggānaṁ, sacchikiriyāpāragū nirodhassa, samāpattipāragū sabbasamāpattīnaṁ, so vasippatto pāramippatto ariyasmiṁ sīlasmiṁ vasippatto pāramippatto ariyasmiṁ samādhismiṁ vasippatto pāramippatto ariyāya paññāya, vasippatto pāramippatto ariyāya vimuttiyā. so pāragato pāramippatto antagato antappatto, koṭigato koṭippatto, pariyantagato pariyantappatto, vosānagato vosānappatto, tāṇagato tāṇappatto, lenagato lenappatto, saraṇagato saraṇappatto, abhayagato abhayappatto, accutagato accutappatto, amatagato amatappatto, nibbānagato nibbānappatto. so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito. asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito. vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

14. ''tassāyaṁ pacchimakoṭi5 - carimoyaṁ samussayo,
jātimaraṇasaṁsāro - natthi tassa punabbhavoti 'pāraguṁ sabbadhammānaṁ'.

atthi pañhena āgamanti: pañhena atthikāmhā āgatā, pañhaṁ pucchitukāmamha āgatā. paññaṁ sotukāmā āgatamhāti 'evampi 'atthi pañhena āgamaṁ' athavā pañhatthikānaṁ pañhaṁ pucchitukāmānaṁ pañhaṁ sotukāmānaṁ. āgamanaṁ abhikkamanaṁ upasaṅkamanaṁ payirupāsanaṁ atthi, evampi atthi pañhena āgamaṁ, athavā pañhāgamo tuyhaṁ atthi, tvampi pahū, tvamasi alamatto mayā pucchitaṁ kathetuṁ vissajjetuṁ, vahassetaṁ bhāranti evampi 'atthi pañhena āgamaṁ'.

tenāha so brāhmaṇo:

''yo atītaṁ ādisati - (iccāyasmā posālo)
anejo chinnasaṁsayo,
pāraguṁ sabbadhammānaṁ
atthi pañhena āgama''nti.

14-2

vibhūtarūpasaññissa1
sabbakāyappahāyino,
ajjhattaṁ ca bahiddhā ca
natthi kiñcīti passato,
√āṇaṁ sakkānupucchāmi
kathaṁ neyyo tathāvidho.

vibhūtarūpasaññissāti 'katamā rūpasaññā': rūpāvacarasamāpattiṁ samāpannassa vā uppannassa vā diṭṭhadhammasukhavihārissa vā saññā sañjānanā sañjānitattaṁ ayaṁ rūpasaññā. vibhūtarūpasaññissāti: catasso arūpasamāpattiyo paṭiladdhassa2 rūpasaññā vibhūtā honti3 vigatā atikkantā samatikkantā vītivattāti 'vibhūtarūpasaññissa'.

sabbakāyappahāyinoti sabbo tassa paṭisandhiko (rūpakāyo) pahīno tadaṅgasamatikkamā vikkhambhanappahānena pahīno tassa rūpakāyoti 'sabbakāyappahāyino'.

ajjhattañca bahiddhā ca natthi kiñcīti passatoti: 'natthi kiñcī'ti ākiñcaññāyatanasamāpatti, kiṁkāraṇā 'natthi kiñcī'ti ākiñcaññāyatanasamāpatti, yaṁ viññāṇañcāyatanasamāpattiṁ sato samāpajjitvā tato vuṭṭhahitvā taññeva viññāṇaṁ abhāvoti vibhāvoti antaradhāpeti 'natthi kiñcī'ti passati. taṁkāraṇā 'natthi kiñcīti ākiñcaññāyatanasamāpattīti 'ajjhattañca bahiddhā ca natthi kiñcīti passato'.

1. rūpaṁ saññissa - pana
2. lābhissa - syā
3. vibhūtā hoti - pa - vi

[bjt page 354] [\x 354/]

√āṇaṁ sakkānupucchāmīti 'sakkā'ti sakko bhagavā, sakyakulā pabbajitopi sakko, athavā aḍḍho mahaddhano dhanavā tipi sakko, tassimāni dhanāni, seyyathīdaṁ: saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ nibbānadhananti. tehi anekavidhehi dhanaratanehi aḍḍho mahaddhano dhanavātipi sakko. athavā pahu visavī alamatto sūro vīro vikkanto abhīru acchambhī anutrāsī apalāyī pahīnabhayabheravo vigatalomahaṁsotipi sakko, 'ñāṇaṁ sakkānupucchāmīti tassa ñāṇaṁ pucchāmi'*[a] kīdisaṁ kiṁsaṇṭhitaṁ kiṁpakāraṁ kiṁpaṭibhāgaṁ icchitabbanti 'ñāṇaṁ sakkānupucchāmi. '

kathaṁ neyyo tathāvidhoti: kathaṁ so netabbo vinetabbo anunetabbo paññāpetabbo nijjhāpetabbo pekkhetabbo pasādetabbo, kathaṁ tena uttariṁ ñāṇaṁ uppādetabbaṁ. tathāvidhoti tathāvidho tādiso tassaṇṭhito tappakāro tappaṭibhāgo, yo so ākiñcaññāyatanasamāpattilābhīti 'kathaṁ neyyo tathāvidho'.
tenāha so brāhmaṇo:

''vibhūtarūpasaññissa
sabbakāyappahāyino,
ajjhattañca bahiddhā ca
natthi kiñcīti passato,
√āṇaṁ sakkānupucchāmi
kathaṁ neyyo tathāvidho''ti.

14-3

viññāṇaṭṭhitiyo sabbā (posālāti bhagavā)
abhijānaṁ tathāgato
tiṭṭhantametaṁ jānāti
adhimuttaṁ1 tapparāyanaṁ2

viññāṇaṭṭhitiyo sabbāti bhagavā abhisaṅkhāravasena catasso viññāṇaṭṭhitiyo jānāti, paṭisandhivasena sattaviññāṇaṭṭhitiyo jānāti.

kathaṁ bhagavā abhisaṁkhāravasena catasso viññāṇaṭṭhitiyo jānāti: vuttaṁ hetaṁ bhagavatā: ''rūpūpayaṁ3 vā bhikkhave, viññāṇaṁ tiṭṭhamānaṁ tiṭṭhati4 rūpārammaṇaṁ rūpapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati, vedanūpayaṁ vā bhikkhave, viññāṇaṁ tiṭṭhamānaṁ tiṭṭhati vedanārammaṇaṁ vedanāpatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati, saññūpayaṁ vā bhikkhave, viññāṇaṁ tiṭṭhamānaṁ tiṭṭhati saññārammaṇaṁ saññāpatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati, saṅkhārūpayaṁ vā bhikkhave, viññāṇaṁ tiṭṭhamānaṁ tiṭṭhati saṅkhārārammaṇaṁ saṅkhārapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjatī''ti. [a] evaṁ bhagavā abhisaṅkhāravasena catasso viññāṇaṭṭhitiyo jānāti.

1. vimuttaṁ - syā machasaṁ
2. taṁparāyanaṁ - sa.
3. rūpūpāya - syā,
* paññaṁ pucchāmi sambuddhaṁ pucchāmī ti - machasaṁ - adhika pāṭho
[a] brāhmaṇa saṁyutta - upayavagga - upayasutta
4. tiṭṭheyya - machasaṁ
5. vedanānupāyaṁ - pana, vedanūpāya - syā

[bjt page 356] [\x 356/]

kathaṁ bhagavā paṭisandhivasena sattaviññāṇaṭṭhitiyo jānāti: vuttaṁ hetaṁ bhagavatā: santi bhikkhave, sattā nānattakāyo nānattasaññino seyyathāpi manussā ekacce ca devā ekacce ca vinipātikā, ayaṁ paṭhamā viññāṇaṭṭhiti. santi bhikkhave, sattā nānattakāyā ekattasaññino seyyathāpi devā brahmakāyikā paṭhamābhinibbattā, ayaṁ dutiyā viññāṇaṭṭhiti. santi bhikkhave, sattā ekattakāyā nānattasaññino seyyathāpi devā ābhassarā, ayaṁ tatiyā viññāṇaṭṭhiti. santi bhikkhave, sattā ekattakāyā ekattasaññino seyyathāpi devā subhakiṇhakā, 1 ayaṁ catutthī2, viññāṇaṭṭhiti. santi bhikkhave, sattā sabbaso rūpasaññānaṁ samatikkamā paṭighasaññānaṁ atthaṁgamā nānattasaññānaṁ amanasikārā 'ananto ākāso'ti ākāsānañcāyatanūpagā, ayaṁ pañcamī3 viññāṇaṭṭhiti. santi bhikkhave, sattā sabbaso ākāsānañcāyatanaṁ samatikkamma 'anantaṁ viññāṇa'nti viññāṇañcāyatanūpagā, ayaṁ chaṭṭhā viññāṇaṭṭhiti. santi bhikkhave, sattā sabbaso viññāṇañcāyatanaṁ samatikkamma 'natthi kiñcī'ti ākiñcaññāyatanūpagā, ayaṁ sattamā4 viññāṇaṭṭhiti[a.] evaṁ bhagavā paṭisandhivasena sattaviññāṇaṭṭhitiyo jānātīti 'viññāṇaṭṭhitiyo sabbā' posālāti bhagavā'ti taṁ brāhmaṇaṁ gottena ālapati. bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'posālāti bhagavā. '

abhijānaṁ tathāgatoti: 'abhijāna'nti abhijānanto ājānanto vijānanto paṭivijānanto paṭivijjhanto. tathāgatoti: vuttaṁ hetaṁ bhagavatā: ''atītaṁ cepi cunda, hoti abhūtaṁ atacchaṁ anatthasaṁhitaṁ netaṁ tathāgato byākaroti, atītaṁ cepi5 cunda, hoti bhūtaṁ tacchaṁ anatthasaṁhitaṁ tampi tathāgato na byākaroti, atītaṁ cepi cunda, hoti bhūtaṁ tacchaṁ atthasaṁhitaṁ tatra kālaññū tathāgato hoti tasseva pañhassa vyākaraṇāya. anāgataṁ cepi cunda, hoti abhūtaṁ atacchaṁ anatthasaṁhitaṁ netaṁ tathāgato byākaroti, anāgataṁ cepi cunda, hoti bhūtaṁ tacchaṁ anatthasaṁhitaṁ tampi tathāgato na byākaroti, anāgataṁ cepi cunda, hoti bhūtaṁ tacchaṁ atthasaṁhitaṁ tatra kālaññū tathāgato hoti tasseva pañhassa vyākaraṇāya. paccuppannañcepi cunda, hoti abhūtaṁ atacchaṁ anatthasaṁhitaṁ netaṁ tathāgato byākaroti, paccuppannañcepi cunda, hoti bhūtaṁ tacchaṁ anatthasaṁhitaṁ tampi tathāgato na byākaroti, paccuppannañcepi cunda, hoti bhūtaṁ tacchaṁ atthasaṁhitaṁ tatra kālaññū tathāgato hoti tasseva pañhassa vyākaraṇāya. iti kho cunda, atītānāgatapaccuppannesu dhammesu tathāgato kālavādī bhūtavādī atthavādī dhammavādī vinayavādī. tasmā 'tathāgatoti vuccati.

1. subhakiṇṇā - pana,
2. catutthā -
3. pañcamā - syā
4. sattamī - pana, syā, machasaṁ
5. atītaṁceva - pana
6. taṁ tathāgato na byākaroti - pana.
[a] sattakaṅguttara - avyākatavagga

[bjt page 358] [\x 358/]

yaṁ kho cunda, sadevakassa lokassa samārakassa sabrahmakassa sassamaṇabrahmaṇiyā pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ, anuvicaritaṁ manasā, sabbaṁ taṁ tathāgatena abhisambuddhaṁ, tasmā 'tathāgato'ti vuccati. yañca kho cunda, rattiṁ tathāgato anuttaraṁ sammā sambodhiṁ abhisambujjhati, yañca rattiṁ anupādisesāya nibbānadhātuyā parinibbāyati, yaṁ etasmiṁ antare bhāsati lapati niddisati, sabbaṁ taṁ tatheva hoti, no aññathā, tasmā 'tathāgato'ti vuccati. yathāvādī cunda, tathāgato tathākārī, yathākārī tathāvādī, iti yathāvādī tathākārī yathākārī tathāvādī, tasmā 'tathāgato'ti vuccati. sadevake cunda, loke samārake sabrahmake sassamaṇabrāhmaṇiyā pajāya sadevamanussāya tathāgato abhibhū anabhibhūto aññadatthu daso vasavatti. tasmā 'tathāgato'ti vuccatī''ti'[a] abhijānaṁ tathāgato'.

tiṭṭhantametaṁ jānātīti: bhagavā idhaṭṭhaññeva jānāti kammābhisaṅkhāravasena 'ayaṁ puggalo kāyassa bhedā parammaraṇā, apāyaṁ duggatiṁ vinipātaṁ nirayaṁ upapajjissatī'ti. bhagavā idhaṭṭhaññeva1 jānāti kammābhisaṅkhāravasena ayaṁ puggalo kāyassa bhedā parammaraṇā tiracchānayoniṁ upapajjissatī'ti. bhagavā idhaṭṭhaññeva jānāti kammābhisaṅkhāravasena 'ayaṁ puggalo bhedā parammaraṇā pettivisayaṁ2 upapajjissatī'ti. bhagavā idhaṭṭhaññeva jānāti kammābhisaṅkhāravasena 'ayaṁ puggalo kāyassa bhedā parammaraṇā manussesu 'uppajjissatī'ti. bhagavā idhaṭṭhaññeva jānāti kammābhisaṅkhāravasena 'ayaṁ puggalo supaṭipanno kāyassa bhedā parammaraṇā sugatiṁ saggaṁ lokaṁ uppajjissatī'ti.

vuttaṁ hetaṁ bhagavatā:

1. idhatthaññeva - machasaṁ.
2. pittivisayaṁ - syā
[a.] dīghanikāya - pāsādikasutta

[bjt page 360] [\x 360/]

''idānāhaṁ sāriputta, ekaccaṁ puggalaṁ evaṁ cetasā ceto paricca pajānāmi: 'tathāyaṁ puggalo paṭipanno tathā ca irīyati tañca maggaṁ samārūḷho, yathā kāyassa bhedā parammaraṇā apāyaṁ duggatiṁ vinipātaṁ nirayaṁ uppajjissatī'ti - idha panāhaṁ sāriputta, ekaccaṁ puggalaṁ evaṁ cetasā ceto paricca pajānāmi: tathāyaṁ puggalo paṭipanno tathā ca irīyati tañca maggaṁ samārūḷho yathā kāyassa bhedā parammaraṇā tiracchānayoniṁ upapajjissatī'ti - idha panāhaṁ sāriputta, ekaccaṁ puggalaṁ evaṁ cetasā ceto paricca pajānāmi: tathāyaṁ puggalo paṭipanno tathā ca irīyati tañca maggaṁ samārūḷho, yathā kāyassa bhedā parammaraṇā pettivisayaṁ uppajjissatī'ti - idhā panāhaṁ sāriputta, ekaccaṁ puggalaṁ evaṁ cetasā ceto paricca pajānāmi: tathāyaṁ puggalo paṭipanno tathā ca irīyatī tañca maggaṁ samāruḷho, yathā kāyassa bhedā parammaraṇā manussesu uppajjissatī'ti - idha panāhaṁ sāriputta, ekaccaṁ puggalaṁ evaṁ cetasā ceto paricca pajānāmi: tathāyaṁ puggalo paṭipanno tathā ca irīyati tañca maggaṁ samārūḷho, yathā kāyassa bhedā parammaraṇā sugatiṁ saggaṁ lokaṁ upapajjissatī'ti - idha panāhaṁ sāriputta, ekaccaṁ puggalaṁ evaṁ cetasā ceto paricca pajānāmi: tathāyaṁ puggalo paṭipanno tathā ca irīyati tañca maggaṁ samārūḷho yathā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī''ti[a. ']tiṭṭhantametaṁ jānāti'.

adhimuttaṁ1 tapparāyaṇaṁ'ti: 'adhimutta'nti ākiñcaññāyatane2 adhimuttivimokkhena3 adhimuttaṁ4, tatrādhimuttaṁ tadadhimuttaṁ tadadhipateyyaṁ5. athavā bhagavā jānāti: 'ayaṁ puggalo rūpādhimutto saddādhimutto gandhādhimutto rasādhimutto phoṭṭhabbādhimutto kulādhimutto gaṇādhimutto āvāsādhimutto lābhādhimutto yasādhimutto pasaṁsādhimutto sukhādhimutto cīvarādhimutto piṇḍapātādhimutto senāsanādhimutto gilānapaccayabhesajjaparikkhārādhimutto suttantādhimutto vinayādhimutto abhidhammādhimutto āraññakaṅgādhimutto piṇḍapātikaṅgādhimutto paṁsukūlikaṅgādhimutto sapadānacārikaṅgādhimutto khalupacchābhattikaṅgādhimutto nesajjikaṅgādhimutto yathāsantatikaṅgādhimutto paṭhamajjhānādhimutto dutiyajjhānādhimutto

1. vimuttiṁ - pana, syā
2. ākiñcaññāyatanaṁ - machasaṁ
3. dhimuttanti vimokkhena - machasaṁ
4. vimuttaṁ - syā
5. tadādhipateyyaṁ - va-vi-ka - machasaṁ.
[a.] majjhimanikāya - mahāsīhanādasutta

[bjt page 362] [\x 362/]

tatiyajjhānādhimutto catutthajjhānādhimutto ākāsānañcāyatanasamāpattādhimutto1 viññāṇañcāyatanasamāpattādhimutto ākiñcaññāyatanasamāpattādhimutto nevasaññānāsaññāyatanasamāpattādhimuttoti adhimuttaṁ. tapparāyaṇanti: ākiñcaññāyatanamayaṁ tapparāyaṇaṁ kammaparāyaṇaṁ vipākaparāyaṇaṁ kammagarukaṁ paṭisandhigarukaṁ. athavā bhagavā jānāti: 'ayaṁ puggalo rūpaparāyaṇo saddaparāyaṇo gandhaparāyaṇo rasaparāyaṇo phoṭṭhabbaparāyaṇo kulaparāyaṇo gaṇaparāyaṇo āvāsaparāyaṇo lābhaparāyaṇo yasaparāyaṇo pasaṁsaparāyaṇo sukhaparāyaṇo cīvaraparāyaṇo piṇḍapātaparāyaṇo senāsanaparāyaṇo gilānapaccayabhesajjaparikkhāraparāyaṇo suttantaparāyaṇo vinayaparāyaṇo abhidhammaparāyaṇo āraññakaṅgaparāyaṇo piṇḍapātikaṅgaparāyaṇo paṁsukūlikaṅgaparāyaṇo sapadānacārikaṅgaparāyaṇo khalupacchābhattikaṅgaparāyaṇo nesajjikaṅgaparāyaṇo yathāsantatikaṅgaparāyaṇo paṭhamajjhānaparāyaṇo dutiyajjhānaparāyaṇo tatiyajjhānaparāyaṇo catutthajjhānaparāyaṇo ākāsānañcāyatanasamāpattiparāyaṇo1 viññāṇañcāyatanasamāpattiparāyaṇo ākiñcaññāyatanasamāpattiparāyaṇo nevasaññānāsaññāyatanasamāpattiparāyaṇo ti 'adhimuttaṁ tapparāyaṇaṁ'.

tenāha bhagavā:

''viññāṇaṭṭhitiyo sabbā (posāloti bhagavā)
abhijānaṁ tathāgato,
tiṭṭhantametaṁ jānāti
adhimuttaṁ tapparāyaṇa''nti.

14-4

ākiñcaññāsambhavaṁ ñatvā nandisaṁyojanaṁ iti,
evametaṁ2 abhiññāya tato tattha vipassati,
etaṁ ñāṇaṁ tathaṁ tassa brāhmaṇassa vusīmato,

ākiñcaññāsambhavaṁ ñatvāti 'ākiñcaññāsaṁbhavo'3 vuccati ākiñcaññāyatanasaṁvattaniko kammābhisaṅkhāro, ākiñcaññāyatanasaṁvattanikaṁ kammābhisaṅkhāraṁ ākiñcaññāsaṁbhavoti ñatvā laggananti ñatvā bandhananti ñatvā paḷibodhoti ñatvā jānitvā tulayitvā tīrayitvā vibhāvayitvā vibhūtaṁ katvāti 'ākiñcaññāsambhavaṁ ñatvā'.

nandisaṁyojanaṁ itīti 'nandisaṁyojanaṁ' vuccati arūparāgo, arūparāgena taṁ kammaṁ laggaṁ laggitaṁ paḷibuddhaṁ, arūparāgaṁ nandisaṁyojananti ñatvā laggananti ñatvā bandhananti ñatvā paḷibodhoti ñatvā jānitvā tulayitvā tīrayitvā vibhāvayitvā vibhūtaṁ katvā. itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ 'itī'ti. 'nandisaṁyojanaṁ iti'.

1. samāpannādhimutto - pana
2. evamevaṁ - va-vi-ka.
3. saṁhavoti vuccati-va-vi-ka, machasaṁ

[bjt page 364] [\x 364/]

evametaṁ abhiññāyāti evaṁ etaṁ abhiññāya jānitvā tulayitvā tīrayitvā vibhāvayitvā vibhūtaṁ katvāti 'evametaṁ abhiññāya'.

tato tattha vipassatīti 'tatthā'ti ākiñcaññāyatanaṁ samāpajjitvā tato vuṭṭhahitvā tattha jāte cittacetasike dhamme aniccato vipassati dukkhato vipassati rogato ------------pe------------------nissaraṇato vipassati dakkhati oloketi nijjhāyati upaparikkhatīti 'tato tattha vipassati'. etaṁ ñāṇaṁ tathaṁ tassāti etaṁ ñāṇaṁ tacchaṁ bhūtaṁ yāthāvaṁ (aviparītaṁ) tassāti 'etaṁ ñāṇaṁ tathaṁ tassa'.

brāhmaṇassa vusīmatoti 'brāhmaṇo'ti sattannaṁ dhammānaṁ bāhitattā
brāhmaṇo: sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

''bāhetvā sabbapāpakāni (sahiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā''ti

brāhmaṇassa vusīmatoti puthujjanakalyāṇakaṁ upādāya sattasekhā1 appattassa2 pattiyā, anadhigatassa adhigamāya, asacchikatassa sacchikiriyāya vasanti saṁvasanti āvasanti parivasanti, arahā vusitavā katakaraṇīyo obhitabhāro anuppattasadattho parikkhīṇabhavasaṁyojano sammadaññā vimutto so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito. vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

''tassāyaṁ pacchimakoṭi - carimoyaṁ samussayo,
jātimaraṇasaṁsāro - natthi tassa punabbhavo''ti

'brāhmaṇassa vusīmato'.

tenāha bhagavā:

''ākiñcaññāsambhavaṁ ñatvā nandisaṁyojanaṁ iti,
evametaṁ abhiññāya tato tattha vipassati.
etaṁ ñāṇaṁ tathaṁ tassa brāhmaṇassa vusīmato''ti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hamasmī'ti.

posāla suttaniddeso samatto

1. sattasekkhā -va-vi-ka - machasaṁ
2. apattassa -va-vi-ka

[bjt page 366] [\x 366/]

15. mogharāja suttaniddeso

15-1

dvāhaṁ sakkaṁ1 apucchissaṁ (iccāyasmā mogharājā)
na me byākāsi cakkhumā,
yāva tatiyañca devīsi
byākarotīti me sutaṁ,

dvāhaṁ sakkaṁ apucchissanti so brāhmaṇo dvikkhattuṁ buddhaṁ bhagavantaṁ pañhaṁ apucchi, tassa bhagavā pañhaṁ puṭṭho na byākāsi tadantarā2 imassa brāhmaṇassa indriyaparipāko bhavissatīti. sakkanti sakko bhagavā sakyakulā3 pabbajito tipi sakko, athavā aḍḍho mahaddhano dhanavātipi sakko, tassimāni dhanāni, seyyathīdaṁ: saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ, nibbānadhanaṁ imehi anekavidhehi dhanaratanehi aḍḍho mahaddhano dhanavātipi sakko. athavā pahū visavī alamatto sūro vīro vikkanto abhīru acchamhī anutrāsi apalāyī pahīnabhayabheravo vigatalomahaṁso tipi sakko. dvāhaṁ sakkaṁ apucchissanti dvāhaṁ sakkaṁ apucchissaṁ ayācissaṁ ajjhesissaṁ pasādayissanti 'dvāhaṁ sakkaṁ apucchissaṁ'.
iccāyasmā mogharājā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. mogharājāti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā mogharājāti.

na me byākāsi cakkhumāti 'na me byākāsī'ti na me byākāsi, na ācikkhi, na desesi, na paññapesi, na paṭṭhapesi, na vivari, na vibhaji, na uttānīakāsi, na pakāsesi. cakkhumāti bhagavā pañcahi (cakkhūhi) cakkhumā, maṁsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā.

kathaṁ bhagavā maṁsacakkhunāpi cakkhumā: 'maṁsacakkhumhi bhagavato pañca vaṇṇā saṁvijjanti4 nīlo ca vaṇṇo pītako ca vaṇṇo lohitako ca vaṇṇo kaṇho ca vaṇṇo odāto ca vaṇṇo. akkhilomāni ca bhagavato5 yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ ummāpupphasamānaṁ6, tassa parato pītakaṁ hoti supīkatakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ, ubhato ca akkhikūṭāni7 bhagavato lohitakāni honti

1. sakka - syā,
2. cakkhusamanantarā - syā.
3. sākyakūlā - vi - ka
4. pañcavaṇṇaṁ saṁvijjati - va - vi - ka
5. 'akkhilomāni ca bhagavato' - machasaṁ, natthi
6. umā pupphasamānaṁ - machasaṁ,
ummārapuppha samānaṁ - va - vi - ka - syā
7. akkhi kūpāni - pana

[bjt page 368] [\x 368/]

sulohitakāni pāsādikāni dassaneyyāni indagopakasamānāni, majjhe kaṇhaṁ hoti sukaṇhaṁ alūkhaṁ1 siniddhaṁ pāsādikaṁ dassaneyyaṁ (addāriṭṭhakasamānaṁ2), tassa parato odātaṁ hoti suodātaṁ3 setaṁ paṇḍaraṁ pāsādikaṁ dassaneyyaṁ osadhītārakasamānaṁ, tena bhagavā pakatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca. yadāhi caturaṅgasamannāgato andhakāro hoti, suriyo ca atthaṁ gato hoti4 kāḷapakkho ca uposatho hoti, tibbo ca vanasaṇḍo hoti, mahā ca kāḷamegho5 abbhuṭṭhito hoti. evarūpe caturaṅgasamannāgate andhakāre samantā yojanaṁ passati.

kathaṁ bhagavā dibbena cakkhunāpi cakkhumā: bhagavā dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate yathākammupage sante pajānāti, ime vata bhonto sattā kāyaduccaritena samannāgatā vacīduccaritena samannāgatā mano duccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā te kāyassa bhedā parammaraṇā apāyaṁ duggatiṁ vinipātaṁ nirayaṁ uppannā. ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā te kāyassa bhedā parammaraṇā sugatiṁ saggaṁ lokaṁ upapannāti. iti dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate yathākammupage satte pajānāti, ākaṅkhamāno ca bhagavā ekampi lokadhātuṁ passeyya, dvepi lokadhātuyo, passeyya tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi culanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassampi mahāsahassiṁ lokadhātuṁ6 passeyya, yāvatā7 pana ākaṅkheyya tāvatakaṁ passeyya, evaṁ parisuddhaṁ8 bhagavato dibbacakkhu. evaṁ bhagavā dibbena cakkhunāpi cakkhumā.

1. ālukā - pana
2. aḷāriṭṭhaka - syā.
3. odatā suodatā - pana.
4. atthaṁ gamiko, hoti - syā.
5. akālamegho - syā.
6. tisahassimpi lokadhātuṁ passeyya. mahāsahassimpi lokadhātu passeyya - machasaṁ,
7. yāvatakaṁ - machasaṁ.
8. evaṁ visuddhaṁ - pa - va - vi - ka.

[bjt page 370] [\x 370/]

kathaṁ bhagavā paññācakkhunāpi cakkhumā: bhagavā mahāpañño puthupañño hāsapañño javanapañño1. tikkhapañño nibbedhikapañño paññāppabhedakusalo pabhinnañāṇo adhigatapaṭisambhido2. catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā. so hi bhagavā anuppannassa maggassa uppādetā, asañjātassa, maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā.

so hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā, amatassa dātā dhammassāmi3 tathāgato, natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ4 paññāya, atītaṁ anāgataṁ paccuppannaṁ5 upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. yaṁ kiñci neyyaṁ nāma atthi dhammaṁ jānitabbaṁ6 attattho vā parattho vā ubhayattho vā diṭṭhadhammiko vā attho samparāyiko vā attho, uttāno vā attho, gambhīro vā attho, gūḷho vā attho, paṭicchanno vā attho, neyyo vā attho, nīto vā attho, anavajjo vā7 attho, nikkileso vā attho, vodāno vā attho, paramattho vā attho8. sabbaṁ taṁ antobuddhañāṇe parivattati, sabbaṁ kāyakammaṁ buddhassa bhagavato ñāṇānuparivatti sabbaṁ vacīkammaṁ ñāṇānuparivatti, sabbaṁ manokammaṁ ñāṇānuparivatti,

1. javanapañño hāsapañño - machasaṁ
2. adhigatapaṭisamhidappatto - machasaṁ.
3. dhammasāmī - syā
4. apusītaṁ - syā
5. atītānāgata paccuppannaṁ - syā,
6. atthi, jānitabbaṁ - machasaṁ, syā.
7. avirodho attho vā - pana.
8. paramattho vā - machasaṁ, syā.

[bjt page 372] [\x 372/]

atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ, yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati1. √āṇaṁ atikkamitvā neyyapatho natthi, aññamaññapariyantaṭṭhāyino te dhammā, yatā dvinnaṁ samuggapaṭalānaṁ sammā phassitānaṁ2. heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino te3. evameva buddhassa bhagavato neyyañca ñāṇañca aññamaññapariyantaṭṭhāyino. yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi, aññamaññapariyantaṭṭhāyino te dhammā.

sabbadhammesu buddhassa bhagavato ñāṇaṁ pavattati, sabbe dhammā buddhassa bhagavato āvajjanapaṭibaddhā ākaṅkhāpaṭibaddhā4 manasikārapaṭibaddhā cittuppādapaṭibaddhā sabbasattesu buddhassa bhagavato ñāṇaṁ pavattati, sabbesaṁ ca sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttaṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte jānāti. sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. yathā ye keci macchakacchapā antamaso timitimiṅgalaṁ upādāya anto mahāsamudde parivattanti. evameva sadevako loko samārako sabrahmako5 sassamaṇabrāhmaṇī pajā sadevamanussā anto buddhañāṇe parivattati6. yathā ye keci pakkhī antamaso garuḷaṁ venateyyaṁ upādāya ākāsassa padese parivattanti. evameva yepi te7. sāriputtasamā paññāya samannāgatā, tepi buddhañāṇassa padese parivattanti. buddhañāṇaṁ devamanussānaṁ paññaṁ pharitvā abhibhavitvā tiṭṭhati. yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā (nipuṇakā) parappavādā vālavedhīrūpā vobhindantā8 maññe caranti paññāgatena9 diṭṭhigatāni. te pañhe abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca kathitā vissajjitāva10. te pañhā bhagavatā11 honti niddiṭṭhakāraṇā. upakkhittakā ca te bhagavato sampajjanti. atha kho bhagavāva natthi atirocati yadidaṁ paññāyāti. evaṁ bhagavā paññācakkhunāpi cakkhumā.

1. √āṇaṁ na parivattati - pana.
2. phusitānaṁ - machasaṁ, syā.
3. aññamaññapariyantaṭṭhāyino - machasaṁ.
4. ākaṅkhana paṭibaddhā. - pana
5. samārako loko sabrahmako loko - machasaṁ
6. parivattanti - ma, vi, ka.
7. yekeci te - pana
8. te bhindantā - syā, va, vi, ka.
9. diṭṭhigatena - pana.
10. kathitā vissajjitāva - va, vi, ka, machasaṁ
11. bhagavato - va, vi, ka.

[bjt page 374] [\x 374/]

kathaṁ bhagavā buddhacakkhunāpi cakkhumā: bhagavā buddhacakkhunā lokaṁ olokento1 addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino2 viharante, appekacce na paralokavajjabhayadassāvino viharante. seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaddhāni udakānuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni samodakaṁ ṭhitāni, 3 appekaccāni uppalāni vā padumāni vā puṇḍarikāni vā udake jātāni udake saṁvaddhāni udakā accugamma tiṭṭhanti anupalittāni udakena. evameva bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye dūviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante.

''jānāti bhagavā'' ayaṁ puggalo rāgacarito ayaṁ dosacarito ayaṁ mohacarito, ayaṁ vitakkacarito ayaṁ saddhācarito ayaṁ ñāṇacaritoti. rāgacaritassa bhagavā puggalassa asubhakathaṁ katheti. 4 dosacaritassa bhagavā puggalassa mettābhāvanaṁ ācikkhati, mohacaritaṁ bhagavā puggalaṁ5 uddese paripucchāya6 kālena dhammasavane kālena dhammasākacchāya garusaṁvāse niveseti, vitakkacaritassa bhagavā puggalassa ānāpānasatiṁ ācikkhati, saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano. √āṇacaritassa bhagavā puggalassa vipassanānimittaṁ ācikkhati aniccākāraṁ dukkhākāraṁ anattākāraṁ.

1. volokento - machasaṁ.
2. dassāvine - va, vi, ka.
3. samodakaṁ tiṭṭhanti - pa -
4. asubhaṁ kathaṁ - pana
5. mohacaritassa bhagavā puggalassa - machasaṁ.
6. uddesa paripucchāya - pana.

[bjt page 376] [\x 376/]

1. ''selo yathā pabbatamuddhaniṭṭhito
yathāpi passe janataṁ samantato,
tathūpamaṁ dhammamayaṁ sumedha,
pāsādamāruyha samantacakkhu
sokāvatiṇṇaṁ janatamapetasoko
avekkhassu jātijarābhibhūta''nti[a]

evaṁ bhagavā buddhacakkhunāpi cakkhumā:

kathaṁ bhagavā samantacakkhunāpi cakkhumā: 'samantacakkhu' vuccati sabbaññutañāṇaṁ, bhagavā sabbaññutañāṇena1 upeto samupeto upāgato samupāgato uppanno sampanno2 samannāgato.

2. ''na tassa addiṭṭhamidhatthi kiñci
atho aviññātamajānitabbaṁ
sabbaṁ abhiññāsi yadatthi neyyaṁ
tathāgato tena samantacakkhū''ti[b]

evaṁ bhagavā samantacakkhunāpi cakkhumāti 'na me byākāsi cakkhumā. '

yāvatatiyañca devīsi byākarotīti me sutanti: yāva tatiyaṁ buddho sahadhammākaṁ pañhaṁ puṭṭho byākaroti no saṁsāretīti3 evaṁ mayā uggahītaṁ, evaṁ mayā upadhāritaṁ, evaṁ mayā upalakkhitaṁ. devīsīti: bhagavā4 devo ceva isi cāti devisi. yathā rājapabbajitā5 vuccanti rājisayo, brāhmaṇapabbajitā6 vuccanti brāhmaṇisayo, evameva bhagavā devo ceva isi cāti devisi. athavā bhagavā pabbajito tipi isi, mahantaṁ sīlakkhandhaṁ esi gavesi pariyesī tipi isi, mahantaṁ samādhikkhandhaṁ esi gavesi pariyesī tipi isi, mahantaṁ paññākkhandhaṁ esi gavesi pariyesī tipi isi, mahantaṁ vimuttikkhandhaṁ esi gavesi pariyesī tipi isi, mahantaṁ vimuttiñāṇadassanakkhandhaṁ esi gavesi pariyesī tipi isi, mahato tamokāyassa padāḷanaṁ esi gavesi pariyesī tipi isi, mahato vipallāsassa pabhedanaṁ esi gavesi pariyesī tipi isi, mahato taṇhāsallassa abbahanaṁ7 esi gavesi pariyesī tipi isi, mahato diṭṭhisaṅghāṭassa viniveṭhanaṁ esi gavesi pariyesī tipi isi, mahato mānaddhajassa papātanaṁ esi gavesi pariyesī tipi isi, mahato abhisaṁkhārassa vūpasamaṁ esi gavesi pariyesī tipi isi, mahato oghassa nittharaṇaṁ esi gavesi pariyesī tipi isi,

1. sabbaññatena ñāṇena - va, vi, ka.
2. samuppanno - machasaṁ.
3. no sampāyatīti - syā.
no saṁsādetīti - ka.
4. bhagavā ceva - machasaṁ.
5. rājā pabbajitā - machasaṁ.
6. brāhmaṇa pabbajitā - machasaṁ.
7. abbuḷhanaṁ - syā,
[a.] dīghanikāya - mahāpadāna sutta, majjhimanikāya - ariyapariyesanasutta - bodhirājakumāra sutta, brāhmaṇasaṁyutta - paṭhamavagga, itivuttaka - dutiyavagga.
[b.] paṭisambhidāmagga - ñāṇakathā - indriyakathā.

[bjt page 378] [\x 378/]

mahato bhārassa nikkhepanaṁ esi gavesi pariyesī tipi isi, mahato saṁsāravaṭṭassa upacchedaṁ esi gavesi pariyesī tipi isi, mahato santāpassa nibbāpanaṁ esi gavesi pariyesī tipi isi, mahato pariḷāhassa paṭippassaddhiṁ esi gavesi pariyesī tipi isi, mahato dhammadhajassa ussāpanaṁ esi gavesi pariyesī tipi isi, mahante satipaṭṭhāne mahante sammappadhāne mahante iddhipāde mahantāni indriyāni mahantāni balāni mahante bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ esi gavesi pariyesī tipi isi. mahesakkhehi vā sattehi esito gavesito pariyesito kahaṁ buddho kahaṁ bhagavā kahaṁ devadevo kahaṁ narāsabho tipi isīti yāva tatiyañca devīsi byākarotīti me sutaṁ. '

tenāha so brāhmaṇo:

''dvāhaṁ sakkaṁ apucchissaṁ (iccāyasmā mogharājā. )
na me byākāsi cakkhumā,
yāva tatiyañca devīsi
byākarotīti me suta''nti.

15-2

ayaṁ loko paro loko
brahmaloko sadevako,
diṭṭhiṁ te nābhijānāti
gotamassa yasassino.

ayaṁ loko paro lokoti: ''ayaṁ loko'ti manussaloko, 'paro loko'ti manussalokaṁ ṭhapetvā sabbo paro loko'ti ayaṁ loko paro loko'.

brahmaloko sadevakoti - sadevako loko samārako sabrahmako sassamaṇabrāhmaṇī pajā sadevamanussāti 'brahmaloko sadevako.

diṭṭhiṁ te nābhijanātīti - tuyhaṁ diṭṭhiṁ khantiṁ ruciṁ laddhiṁ ajjhāsayaṁ adhippāyaṁ loko na jānāti: 'ayaṁ evaṁdiṭṭhiko evaṁkhantiko evaṁruciko evaṁladdhiko evaṁajjhāsayo evaṁadhippāyo'ti na jānāti na passati na dakkhati nādhigacchati na vindati na paṭilabhatīti 'diṭṭhiṁ te nābhijānā'ti.

[bjt page 380] [\x 380/]

gotamassa yasassinoti: bhagavā yasappattoti yasassī, athavā bhagavā sakkato garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānantipi yasassīti 'gotamassa yasassino. '

tenāha so brāhmaṇo:

''ayaṁ loko paro loko
brahmaloko sadevako,
diṭṭhiṁ te nābhijānāti,
gotamassa yasassino''ti.

15-3

evaṁ abhikkantadassāviṁ
atthi pañhena āgamaṁ,
kathaṁ lokaṁ avekkhantaṁ
maccurājā na passati.

evaṁ abhikkantadassāvinti: evaṁ abhikkantadassāviṁ aggadassāviṁ seṭṭhadassāviṁ viseṭṭhadassāviṁ pāmokkhadassāviṁ uttamadassāviṁ paramadassāvinti 'evaṁ abhikkantadassāviṁ'.

atthi pañhena āgamanti: pañhena (atthikamhā) āgatā, pañhaṁ pucchitukāmamha āgatā. paññaṁ sotukāmā āgatamhāti 'evampi 'atthi pañhena āgamaṁ' athavā pañhatthikānaṁ pañhaṁ pucchitukāmānaṁ pañhaṁ sotukāmānaṁ. āgamanaṁ abhikkamanaṁ upasaṅkamanaṁ payirupāsanaṁ atthi, evampi atthi pañhena āgamaṁ, athavā pañhāgamo tuyhaṁ atthi, tvampi pahū, tvamasi alamatto mayā pucchitaṁ kathetuṁ vissajjetuṁ, vahassetaṁ bhāranti evampi 'atthi pañhena āgamaṁ'.

kathaṁ lokaṁ avekkhantanti: kathaṁ lokaṁ avekkhantaṁ paccavekkhantaṁ tulayantaṁ tīrayantaṁ vibhāvayantaṁ vibhūtaṁ karontanti. 'kathaṁ lokaṁ avekkhantaṁ'.

maccurājā na passatīti: maccurājā na passati na dakkhati nādhigacchati na vindati na paṭilabhatīti 'maccurājā na passati'.

tenāha so brāhmaṇo:

''evaṁ abhikkantadassāviṁ
atthi pañhena āgamaṁ,
kathaṁ lokaṁ avekkhantaṁ
maccurājā na passatī''ti.

1. pañhena atthiko āgātomhi - machasaṁ

[bjt page 382] [\x 382/]

15-4

suññato lokaṁ avekkhassu
(mogharāja) sadā sato,
attānudiṭṭhiṁ ūhacca1
evaṁ maccutaro siyā
evaṁ lokaṁ avekkhantaṁ
maccurājā na passatī

suññato lokaṁ avekkhassūti: 'loko'ti - nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko ayaṁ loko paro loko brahmaloko sadevako. ''aññataro bhikkhu bhagavantaṁ etadavoca: 'loko loko'ti bhante vuccati, kittāvatā nu kho bhante lokoti vuccatīti: lujjatīti kho bhikkhu tasmā loko'ti vuccati. kiñca lujjati, cakkhuṁ kho bhikkhu lujjati, rūpā lujjanti, cakkhuviññāṇaṁ lujjati, cakkhusamphasso lujjati, yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā, tampi lujjati, sotaṁ lujjati, saddā lujjanti - ghānaṁ lujjati, gandhā lujjanti - jivhā lujjati, rasā lujjanti - kāyo lujjati, phoṭṭhabbā lujjanti - mano lujjati, dhammā lujjanti, manoviññāṇaṁ lujjati, manosamphasso lujjati, yampidaṁ manosamphassapaccayā uppajjati, vedayitaṁ sukhaṁ vā dukkhaṁ vā adukkhamasukhaṁ vā tampi lujjati, lujjatīti kho bhikkhu tasmā loko'ti vuccatīti. [a]

suññato lokaṁ avekkhassūti: dvīhi kāraṇehi suññato lokaṁ avekkhati: avasiyapava2ttasallakkhaṇavasena vā, tucchasaṅkhāra3samanupassanāvasena vā, kathaṁ avasiyapavattasallakkhaṇavasena suññato lokaṁ avekkhati: rūpe vaso na labbhati, vedanāya vaso na labbhati, saññāya vaso na labbhati, saṅkhāresu vaso na labbhati, viññāṇe vaso na labbhati. vuttaṁ hetaṁ bhagavatā: rūpaṁ bhikkhave anattā, rūpaṁ ca hidaṁ bhikkhave attā abhavissa, nayidaṁ rūpaṁ ābādhāya saṁvatteyya, labbhetha ca rūpe evaṁ rūpaṁ hotu, evaṁ me rūpaṁ mā ahosī'ti. yasmā ca kho bhikkhave rūpaṁ anattā, tasmā rūpaṁ ābādhāya saṁvattati4, na ca labbhati rūpe evaṁ me rūpaṁ hotu, evaṁ me rūpaṁ mā ahosī'ti. vedanā anattā, vedanā ca hidaṁ bhikkhave attā abhavissa, nayidaṁ vedanā ābādhāya saṁvatteyya,

1. uhacca - va-vi-ka.
2. avassiyapavatta - syā.
3. dhātu saṁkhāra - va, vi, ka.
4. saṁvattatīti rūpe na labbhati - pana
[a.] salāyatana saṁyutta - gilānavagga.

[bjt page 384] [\x 384/]

labbhetha ca vedanāya evaṁ me vedanā hotu, evaṁ me vedanā mā ahosīti. yasmā ca kho bhikkhave vedanā anattā, tasmā vedanā ābādhāya saṁvattati. na ca labbhati vedanāya evaṁ me vedanā hotu, evaṁ me vedanā mā ahosī'ti. saññā anattā, saññā ca hidaṁ, bhikkhave attā abhavissa, nayidaṁ saññā ābādhā saṁvatteyya. labbhetha ca saññāya evaṁ me saññā hotu, evaṁ me saññā mā ahosī'ti, yasmā ca kho bhikkhave saññā anattā, tasmā saññā ābādhāya saṁvattati, na ca labbhati1 saññāya evaṁ me saññā hotu, evaṁ me saññā mā ahosī'ti. saṅkhārā anattā, saṅkhārā ca hidaṁ bhikkhave attā abhavissaṁsu nayidaṁ saṅkhārā ābādhāya saṁvatteyyuṁ, labbhetha ca saṁkhāresu evaṁ me saṅkhārā hontu, evaṁ me saṁkhārā mā ahesunti. yasmā ca kho bhikkhave saṅkhārā anattā, tasmā saṅkhārā ābādhāya saṁvattanti, na ca labbhati saṅkhāresu evaṁ me saṅkhārā hontu, evaṁ me saṅkhārā ahesunti. viññāṇaṁ anattā, viññāṇaṁ ca hidaṁ bhikkhave attā abhavissa, nayidaṁ viññāṇaṁ ābādhāya saṁvatteyya, labbhetha ca viññāṇe evaṁ me viññāṇaṁ hotu, evaṁ me viññāṇaṁ mā ahosīti. yasmā ca kho bhikkhave viññāṇaṁ anattā, tasmā viññāṇaṁ ābādhāya saṁvattati, na ca labbhati viññāṇe evaṁ me viññāṇaṁ hotu, evaṁ me viññāṇaṁ mā ahosīti. *

kathaṁ tucchasaṅkhārasamanupassanāvasena suññato lokaṁ avekkhati: rūpe sāro na labbhati, vedanāya sāro na labbhati, saññāya sāro na labbhati, saṁkhāresu sāro na labbhati, viññāṇe sāro na labbhati. rūpaṁ asāraṁ2 nissāraṁ sārāpagataṁ niccasārasārena vā sukhasārasārena vā attasārasārena vā, niccena vā dhuvena vā sassatena vā avipariṇāmadhammena vā. vedanā asārā3 nissārā sārāpagatā - saññā asārā nissārā sārāpagatā - saṁkhārā asārā nissārā sārāpagatā - viññāṇaṁ asāraṁ nissāraṁ sārāpagataṁ niccasārasārena vā sukhasārasārena vā attasārasārena vā niccena vā dhuvena vā sassatena vā aviparināmadhammena vā.

1. nava labbhanti - machasaṁ
2. assāraṁ - machasaṁ, syā.
3. assārā - machasaṁ, syā.
*. maramma - syāmakkharapotthakesu ''nāyaṁ bhikkhave kāyo'' iccādikaṁ saṁyutta nikāye suttantaṁ ettha pakkhittaṁ taṁ pana parato yujjati.

[bjt page 386] [\x 386/]

yathā pana naḷo asāro1 nissāro sārāpagato, yathā eraṇḍo asāro nissāro sārāpagato, yathā udumbaro asāro nissāro sārāpagato, yathā setavaccho2 asāro nissāro sārāpagato, yathā pāribhaddako3 asāro nissāro sārāpagato, yathā pheṇapiṇḍo4 asāro nissāro sārāpagato, yathā udakabubbuḷakaṁ5 asāraṁ nissāraṁ sārāpagataṁ, yathā marīci asārā nissārā sārāpagatā, yathā kadalikkhandho6 asāro nissāro sārāpagato, yathā māyā asārā nissārā sārāpagatā. evameva rūpaṁ asāraṁ nissāraṁ sārāpagataṁ, niccasārasārena vā sukhasārasārena vā attasārasārena vā, niccena vā dhuvena vā sassatena vā aviparināmadhammena vā. vedanā asārā nissārā sārāpagatā niccasārasārena vā sukhasārasārena vā
attasārasārena vā, niccena vā dhuvena vā sassatena vā aviparināmadhammena vā. saññā asārā nissārā sārāpagatā niccasārasārena vā sukhasārasārena vā attasārasārena vā, niccena vā dhuvena vā sassatena vā aviparināmadhammena vā. saṁkhārā asārā nissārā sārāpagatā niccasārasārena vā sukhasārasārena vā attasārasārena vā, niccena vā dhuvena vā sassatena vā aviparināmadhammena vā. viññāṇaṁ asāraṁ nissāraṁ sārāpagataṁ niccasārasārena vā sukhasārasārena vā attasārasārena vā, niccena vā dhuvena vā sassatena vā aviparināmadhammena vā. evaṁ tucchasaṅkhārasamanupassanāvasena suññato lokaṁ avekkhati. imehi dvīhi kāraṇehi suññato lokaṁ avekkhati.

api ca chahākārebhi suññato lokaṁ avekkhati: cakkhuṁ suññaṁ attena vā attaniyena vā niccena vā dhuvena vā sassatena vā aviparināmadhammena vā, sotaṁ suññaṁ attena vā attaniyena vā niccena vā dhuvena vā sassatena vā aviparināmadhammena vā, ghānaṁ suññaṁ attena vā attaniyena vā niccena vā dhuvena vā sassatena vā aviparināmadhammena vā, jivhā suññā attena vā attaniyena vā niccena vā dhuvena vā sassatena vā aviparināmadhammena vā, kāyo suññā attena vā attaniyena vā niccena vā dhuvena vā sassatena vā aviparināmadhammena vā, mano suññā attena vā attaniyena vā niccena vā dhuvena vā sassatena vā aviparināmadhammena vā, rūpā suññā attena vā attaniyena vā niccena vā dhuvena vā sassatena vā aviparināmadhammena vā, saddā suññā attena vā attaniyena vā niccena vā dhuvena vā sassatena vā aviparināmadhammena vā, gandhā suññā attena vā attaniyena vā niccena vā dhuvena vā sassatena vā aviparināmadhammena vā, rasā suññā attena vā attaniyena vā niccena vā dhuvena vā sassatena vā aviparināmadhammena vā, phoṭṭhabbā suññā attena vā attaniyena vā niccena vā dhuvena vā sassatena vā aviparināmadhammena vā, dhammā suññā attena vā attaniyena vā niccena vā dhuvena vā sassatena vā aviparināmadhammena vā, cakkhuviññāṇaṁ suññaṁ attena vā attaniyena vā niccena vā dhuvena vā sassatena vā aviparināmadhammena vā, mano viññāṇaṁ suññaṁ attena vā attaniyena vā niccena vā dhuvena vā sassatena vā aviparināmadhammena vā, cakkhusamphasso suñño attena vā attaniyena vā niccena vā dhuvena vā sassatena vā aviparināmadhammena vā, manosamphasso suñño attena vā attaniyena vā niccena vā dhuvena vā sassatena vā aviparināmadhammena vā, rūpasaññā suññā attena vā attaniyena vā niccena vā dhuvena vā sassatena vā aviparināmadhammena vā, dhammasaññā suññā attena vā attaniyena vā niccena vā dhuvena vā sassatena vā aviparināmadhammena vā, rūpasaṁcetanā suññā attena vā attaniyena vā niccena vā dhuvena vā sassatena vā aviparināmadhammena vā, dhammasaṁcetanā suññā attena vā attaniyena vā niccena vā dhuvena vā sassatena vā aviparināmadhammena vā, rūpataṇhā suññā attena vā attaniyena vā niccena vā dhuvena vā sassatena vā aviparināmadhammena vā, rūpavitakko suñño attena vā attaniyena vā niccena vā dhuvena vā sassatena vā aviparināmadhammena vā, rūpavicāro suñño attena vā attaniyena vā niccena vā dhuvena vā sassatena vā aviparināmadhammena vā, dhammavicāro suñño attena vā attaniyena vā niccena vā dhuvena vā sassatena vā aviparināmadhammena vā. evaṁ chahākārehi suññato lokaṁ avekkhati.

1. assāro - machasaṁ, syā
2. setagaccho - machasaṁ, syā,
3. pālibhaddako - machasaṁ, syā.
4. yathā ca pheṇupiṇḍo, syā.
5. yathā ca pubbulakaṁ - syā.
6. yathā ca kaddalikkhandho - syā.

[bjt page 388] [\x 388/]

api ca dasahākārehi suññato lokaṁ avekkhati: rūpaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. vedanaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. saññaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. saṅkhāre rittato tucchato suññato anattato asārakato vadhakato vibhavato aghamūlato sāsavato saṅkhatato. viññāṇaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. cutiṁ rittato tucchato suññato anattato asārakato vadhakato vibhavato aghamūlato sāsavato saṅkhatato. uppattiṁ rittato tucchato suññato anattato asārakato vadhakato vibhavato aghamūlato sāsavato saṅkhatato. paṭisandhiṁ rittato tucchato suññato anattato asārakato vadhakato vibhavato aghamūlato sāsavato saṅkhatato. bhavaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. saṁsāravaṭṭaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. evaṁ dasahākārehi suññato lokaṁ avekkhati.

api ca dvādasahākārehi suññato lokaṁ avekkhati: rūpaṁ na satto na jīvo na naro na mānavo na itthi na puriso na attā na attaniyaṁ. nāhaṁ na mama na koci na kassaci. vedanā na satto na jīvo na naro na mānavo na itthi na puriso na attā na attaniyaṁ. nāhaṁ na mama na koci na kassaci. saññā na satto na jīvo na naro na mānavo na itthi na puriso na attā na attaniyaṁ. nāhaṁ na mama na koci na kassaci. saṅkhārā na satto na jīvo na naro na mānavo na itthi na puriso na attā na attaniyaṁ. nāhaṁ na mama na koci na kassaci. viññāṇaṁ na satto na jīvo na naro na mānavo na itthi na puriso na attā na attaniyaṁ. nāhaṁ na mama na koci na kassaci. evaṁ dvādasahākārehi suññato lokaṁ avekkhati. vuttaṁ hetaṁ bhagavatā:

''nāyaṁ bhikkhave, kāyo tumhākaṁ, napi aññesaṁ, purāṇamidaṁ bhikkhave, kammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ tatra1 bhikkhave sutavā ariyasāvako paṭiccasamuppādaṁ yeva sādhukaṁ yoniso manasikaroti: 'iti imasmiṁ sati idaṁ hoti, imassuppādā idaṁ uppajjati, imasmiṁ asati idaṁ na hoti, imassa nirodhā idaṁ nirujjhati, yadidaṁ avijjāpaccayā saṁkhārā, saṅkhārapaccayā viññāṇaṁ -pe-------evametassa kevalassa dukkhakkhandhassa samudayo hoti. avijjāya tveva asesavirāganirodhā saṁkhāranirodho saṁkhāranirodhā viññāṇanirodho -pe----------------
evametassa kevalassa dukkhakkhandhassa nirodho hotī''ti[a.] evampi suññato lokaṁ avekkhati vuttaṁ hetaṁ bhagavatā ''yaṁ bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. kiñca bhikkhave na tumhākaṁ rūpaṁ bhikkhave na tumhākaṁ, taṁ pajahatha. taṁ vo pahīnaṁ dīgharattaṁ hitāya sukhāya bhavissati. vedanā bhikkhave na tumhākaṁ taṁ pajahatha.

1. tatra kho - machasaṁ
[a] saṁyutta nikāya - kaḷārakhattiya vagga

[bjt page 390] [\x 390/]

sā vo pahīnā dīgharattaṁ hitāya sukhāya bhavissati. saññā bhikkhave na tumhākaṁ taṁ pajahatha, sā vo pahīnā dīgharattaṁ hitāya sukhāya bhavissati. saṁkhārā bhikkhave na tumhākaṁ te pajahatha te vo pahīnā dīgharattaṁ hitāya sukhāya bhavissanti. viññāṇaṁ bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. taṁ kiṁ maññatha1 bhikkhave yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā daheyya vā yathāpaccayaṁ vā kareyya, api nu tumhākaṁ evamassa, amhe jano harati vā dahati vā yathāpaccayaṁ vā karotīti? ne hetaṁ bhante, taṁ kissa hetu: na hi no etaṁ2 bhante, attā vā attaniyaṁ vā'ti. evameva kho bhikkhave yaṁ na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. kiñca bhikkhave na tumhākaṁ: rūpaṁ bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. 3 vedanā bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. saññā bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. saṅkhārā bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissati. viññāṇaṁ rūpaṁ bhikkhave na tumhākaṁ taṁ pajahatha, taṁ vo pahīnaṁ dīgharattaṁ hitāya sukhāya bhavissatī''ti, evampi suññato lokaṁ avekkhati.

āyasmā ānando bhagavantaṁ etadavoca: ''suñño loko suñño lokoti bhante vuccati, kittāvatā nu kho bhante suñño lokoti vuccatīti? yasmā ca kho ānanda, suññaṁ attena vā attaniyena vā, tasmā suñño lokoti vuccati. kiñcānanda suññaṁ attena vā attaniyena vā: cakkhuṁ kho ānanda suññaṁ attena vā attaniyena vā, rūpā suññā - cakkhuviññāṇaṁ suññā, cakkhusamphasso suñño - yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā, tampi suññaṁ attena vā attaniyena vā. sotaṁ suññaṁ - saddā suññā - ghānaṁ suññaṁ - gandhā suññā - jivhā suññā - rasā suññā - kāyo suñño - phoṭṭhabbā suññā -

1. seyyathāpi - machasaṁ
2. evaṁ - pa, va, vi, ka
3. patthaye - syā

[bjt page 392] [\x 392/]

mano suñño - dhammā suññā - manosamphasso suñño - yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā, yasmā ca kho ānanda suññaṁ attena vā attaniyena vā, tasmā 'suñño loko'ti vuccatī ti. [a]

evampi suññato lokaṁ avekkhati.

bhāsitampi hetaṁ:

''suddhaṁ dhammasamuppādaṁ suddhaṁ saṅkhārasantatiṁ,
passantassa yathābhūtaṁ na bhayaṁ hoti gāmaṇi.
tiṇakaṭṭhasamaṁ lokaṁ yadā paññāya passati,
nāññaṁ patthayate4 kiṁci aññatra appaṭisandhiyā''ti. [b]

evampi suññato lokaṁ avekkhati.

vuttaṁ hetaṁ bhagavatā: ''evameva kho bhikkhave, bhikkhu rūpaṁ samannesati yāvatā rūpassa gati. vedanaṁ samannesati yāvatā vedanāya gati. saññaṁ samannesati yāvatā saññāya gati. saṅkhāre samannesati yāvatā saṁkhārānaṁ gati. viññāṇaṁ samannesati yāvatā viññāṇassa gati, yampissa hoti ahanti vā mamanti vā asmīti vā, tampi tassa na hotī''ti. [c] evampi suññato lokaṁ avekkhati.

suññato lokaṁ avekkhassūti: suññato lokaṁ avekkhassu paccavekkhassu dakkhassu tulehi tirehi vibhāvehi vibhūtaṁ karohīti 'suññato lokaṁ avekkhassu'.

mogharāja sadā satoti 'mogharājā'ti bhagavā taṁ brāhmaṇaṁ ālapati. sadāti sabbakālaṁ -pe------------------pacchime vayo khandhe. satoti - catūhi kāraṇehi sato: kāye kāyānupassanāsatipaṭṭhānaṁ bhāvento sato vedanāsu vedanānupassanāsatipaṭṭhānaṁ bhāvento sato, citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāvento sato aparehipi catūhi kāraṇehi sato: asati parivajjanāya sato: satikaraṇīyānañca dhammānaṁ katattā sato: satipaṭipakkhānaṁ dhammānaṁ hatattā sato: satinimittānaṁ dhammānaṁ asammuṭṭhattā sato. aparehipi catūhi kāraṇehi sato: satiyā samannāgatattā sato: satiyā vasitattā sato: satiyā pāguññatāya sato: satiyā apaccoropanatāya sato. aparehipi catūhi kāraṇehi sato: satattā sato: santattā sato: samitattā sato: santadhammasamannāgatattā sato. buddhānussatiyā sato: dhammānussatiyā sato: saṅghānussatiyā sato: sīlānussatiyā sato: cāgānussatiyā sato: devatānussatiyā sato: ānāpānasatiyā sato: maraṇānussatiyā sato: kāyagatāsatiyā sato: upasamānussatiyā satoti. yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. iminā sati upeto hoti samupeto upagato samupagato uppanno samuppanno samannāgato. so vuccati sato'ti 'mogharāja sadā sato'.

4. patthaye - syā.
[a] khandhasaṁyutta - na tumhākavagga.
[a.] saṁyutta nikāya - channavagga
[b.] adhimutta theragāthā
[c.] saṁyutta nikāya āsīvisavagga

[bjt page 394] [\x 394/]

attānudiṭṭhiṁ ūhaccāti - 'attānudiṭṭhi' vuccati vīsativatthukā sakkāyadiṭṭhi. ''idha assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī sappurisadhammassa akovido sappurisadhamme avinīto 'rūpaṁ attano samanupassati, rūpavantaṁ vā attānaṁ, attani vā rūpaṁ, rūpasmiṁ vā attānaṁ, vedanaṁ attano samanupassati, vedanāvantaṁ vā attānaṁ, attani vā vedanaṁ, vedanasmiṁ vā attānaṁ, saññaṁ attano samanupassati, saññāvantaṁ vā attānaṁ, attani vā saññaṁ, saññasmiṁ vā attānaṁ, saṁkhāre attano samanupassati, saṁkhāravantaṁ vā attānaṁ, attani vā saṁkhāre, saṁkhārasmiṁ vā attānaṁ, viññāṇaṁ attato samanupassati, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ, yā evarūpā diṭṭhi diṭṭhigataṁ diṭṭhigahaṇaṁ, diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ, gāho patiṭṭhāho1. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvakasmiṁ yāthāvakanti gāho yāvatā dvāsaṭṭhi diṭṭhigatāni[a. ''] ayaṁ attānudiṭṭhi. attānudiṭṭhiṁ ūhaccāti attānudiṭṭhiṁ ūhacca samūhacca uddharitvā samuddharitvā uppāṭayitvā samuppāṭayitvā pajahetvā vinodetvā byantīkaritvā anabhāvaṁ gametvāti2 'attānudiṭṭhiṁ ūhacca'.

evaṁ maccutaro siyāti: evaṁ maccupi tareyyāsi, jarāpi tareyyāsi, maraṇampi tareyyāsi uttareyyāsi patareyyāsi samatikkameyyāsi vītivatteyyāsīti 'evaṁ maccutaro siyā. '

evaṁ lokaṁ avekkhantanti: evaṁ lokaṁ avekkhantaṁ paccavekkhantaṁ tulayantaṁ tīrayantaṁ vibhāvayantaṁ vibhūtaṁ karontanti 'evaṁ lokaṁ avekkhantaṁ. '

maccurājā na passatīti: maccupi maccurājā māropi maccurājā maraṇampi maccurājā. na passatīti - maccurājā na passati na dakkhati nādhigacchati na vindati na paṭilabhati. vuttaṁ hetaṁ bhagavatā: ''seyyathāpi bhikkhave āraññako migo araññe pavane ca māno vissattho gacchati vissattho tiṭṭhati, vissattho nisīdati, vissattho seyyaṁ kappeti taṁ kissa hetu: anāpāthagato bhikkhave, luddassa. evameva kho bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. ayaṁ vuccati bhikkhave bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato.

1. paṭiggāho - ma. cha. saṁ
2. anabhāvaṁ gamitvāti-pa-va-vi-ka
[a] vibhaṅga

[bjt page 396] [\x 396/]

punacaparaṁ bhikkhave bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati, tatiyaṁ jhānaṁ upasampajja viharati, catutthaṁ jhānaṁ upasampajja viharati. ayaṁ vuccati bhikkhave bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato.
punacaparaṁ bhikkhave bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja viharati. ayaṁ vuccati bhikkhave bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato.

punacaparaṁ bhikkhave bhikkhu ākāsānañcāyatanaṁ samatikkamma anattaṁ viññāṇanti viññāṇañcāyatanaṁ upasampajja viharati, sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja viharati, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti. ayaṁ vuccati bhikkhave bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato. tiṇṇo loke visattikaṁ so vissattho gacchati, vissattho tiṭṭhati: vissattho nisīdati, vissattho seyyaṁ kappeti, taṁ kissa hetu, anāpāthagato bhikkhu pāpimatoti[a ']maccurājā na passatī'ti.

tenāha bhagavā:

suññato lokaṁ avekkhassu
mogharājā sadā sato,
attānudiṭṭhiṁ ūhacca
evaṁ maccutaro siyā,
evaṁ lokaṁ avekkhantaṁ,
maccurājā na passatīti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, 2 tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. 'yaṁ kiñci samudayadhammaṁ sabbaṁ taṁ nirodhadhamma'nti. tassa brāhmaṇassa anupādāya āsavehi cittaṁ vimucci. saha arahattappattā ajinajaṭāvākacīratidaṇḍakamaṇḍalu kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako' hamasmī'ti.

mogharāja suttaniddeso samatto.

[a] majjhima nikāya - nivāsasutta.

[bjt page 398] [\x 398/]

16. piṅgiya suttaniddeso

16-1

jiṇṇohamasmi abalo vivaṇṇo (iccāyasmā piṅgiyo)
nettā na suddhā savanaṁ na phāsu,
māhaṁ nassaṁ momuho antarāva1
ācikkha dhammaṁ yamahaṁ vijaññaṁ
jātijarāya idha vippahānaṁ.

jiṇṇohamasmi abalo vivaṇṇoti: 'jiṇṇohamasmīti - jiṇṇo vuddho mahallako addhagato vayo anuppatto vīsaṁvassasatiko jātiyā abaloti abalo dubbalo appabalo appathāmo. 2 vivaṇṇoti vītavaṇṇo vigatavaṇṇo vigacchitavaṇṇo. yā sā purimā subhā vaṇṇanibhā sā antarahitā ādīnavo pātubhūtoti 'jiṇṇohamasmi abalo vivaṇṇo. '

iccāyasmā piṅgiyo'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. piṅgiyoti: tassa brāhmaṇassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpo. puṇṇāko'ti tassa brāhmaṇassa gottaṁ saṅkhā samaññā paññatti vohāro'ti āyasmā piṅgiyo.

nettā na suddhā savanaṁ na phāsūti: nettā asuddhā avisuddhā aparisuddhā avodātā. no tathā cakkhunā rūpe passāmīti nettā na suddhā. savanaṁ na phāsūti - sotā asuddhā avisuddhā aparisuddhā avodātā. no tathā sotena saddaṁ suṇāmīti nettā na suddhā savanaṁ na phāsu.

māhaṁ nassaṁ momuho antarā vāti: 'māhaṁ nassanti - māhaṁ nassaṁ māhaṁ vinassaṁ māhaṁ panassaṁ. momuhoti - momuho3 (mohamūḷho) avidvā avijjāgato aññāṇī avibhāvī duppañño. antarā vāti - tuyhaṁ dhammaṁ diṭṭhiṁ paṭipadaṁ maggaṁ anaññāya anadhigantvā aviditvā apaṭilabhitvā aphassayitvā asacchikaritvā antarāyeva kālaṁ kareyyanti 'māhaṁ nassaṁ momuho antarā va'.

1. antarāya, - syā, pana
2. jātiyā abalo dubbalo - va, cha, ka
3. mohamuho - machasaṁ

[bjt page 400] [\x 400/]

ācikkha dhammaṁ yamahaṁ vijaññanti: 'dhamma'nti - ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde, pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkha, desehi paññapehi paṭṭhapehi vivarāhi vibhajāhi uttānīkarohi pakāsehīti 'ācikkha dhammaṁ'. yamahaṁ vijaññanti yamahaṁ jāneyyaṁ ājāneyyaṁ vijāneyyaṁ paṭivijāneyyaṁ paṭivijjheyyaṁ adhigaccheyyaṁ phasseyyaṁ1 sacchikareyyanti 'ācikkha dhammaṁ yamahaṁ vijaññaṁ'.

jātijarāya idha vippahānanti idheva jātijarāmaraṇassa pahānaṁ vūpasamaṁ paṭinissaggaṁ paṭippassaddhiṁ amataṁ nibbānanti 'jātijarāya idha vippahānaṁ'.

tenāha so brāhmaṇe:

''jiṇṇohamasmi abalo vivaṇṇo (iccāyasmā piṅgiyo)
nettā na suddā savanaṁ na phāsu
māhaṁ nassaṁ momuho antarā va
ācikkha dhammaṁ yamahaṁ vijaññaṁ
jātijarāya idha vippahāna''nti

16-2

disvāna rūpesu vihaññamāne (piṅgiyāti bhagavā)
ruppanti rūpesu janā pamuttā,
tasmā tuvaṁ piṅgiya appamatto
jahassu rūpaṁ apunabbhavāya.

disvāna rūpesu vihaññamāneti: 'rūpa'nti - cattāro ca mahābhūtā catunnañca mahābhūtānaṁ upādāya rūpaṁ. sattā rūpahetu rūpapaccayā rūpakāraṇā haññanti vihaññanti upahaññanti upaghātīyanti2 rūpe sati vividhā kammakāraṇā kārenti. 3 kasāhipi tāḷenti vettehipi tāḷenti addhadaṇḍakehipi tāḷenti, hatthampi chindanti, pādampi chindanti, hatthapādampi chindanti, kaṇṇampi chindanti,

1. passeyyaṁ - va, vi, ka
2. upasātayanti - syā.
3. vividhakammakāraṇa

[bjt page 402] [\x 402/]

nāsampi chindanti, kaṇṇanāsampi chindanti, bilaṅgathālikampi karonti, saṅkhamuṇḍikampi karonti rāhumukhampi karonti, jotimālikampi karonti hatthapajjotikampi karonti, erakavattikampi karonti, cīrakavāsikampi karonti, eṇeyyakampi karonti balisamaṁsikampi karonti, kahāpaṇākampī1 karonti, khārāpatacchikampi karonti, paḷighaparivattikampi karonti paḷālapiṭṭhi2kampi karonti, tattenapi telena osiñcanti, sunakhehipi khādāpenti. jīvantampi sūle uttāsenti, asināpi sīsaṁ chindanti. evaṁ sattā rūpahetu rūpapaccayā rūpakāraṇā haññanti vihaññanti upahaññanti upaghātīyanti3. evaṁ haññamāne vihaññamāne upahaññamāne upaghātīyamāne disvā passitvā tulayitvā tīrayitvā vibhāvayitvā vibhūtaṁ katvāti 'disvāna rūpesu vihaññamāne'.

piṅgiyāti - bhagavā taṁ brāhmaṇaṁ nāmena ālapati, bhagavāti gāravādhivacanametaṁ: apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'piṅgiyāti bhagavā. '

ruppanti rūpesu janā pamattāti: 'ruppantī'ti ruppanti kuppanti pīḷayanti4 ghaṭṭayanti5 byādhikā domanassitā honti cakkhurogena ruppanti, kuppanti pīḷayanti ghaṭṭayanti byādhinā domanassitā honti, sotarogena ruppanti, kuppanti pīḷayanti ghaṭṭayanti byādhinā domanassitā honti, kāyarogena ruppanti, kuppanti pīḷayanti ghaṭṭayanti byādhinā domanassitā honti, ḍaṁsamakasavātātapasiriṁsapasamphassena ruppanti, kuppanti pīḷayanti ghaṭṭayanti byādhinā domanassitā hontīti ruppanti rūpesu. athavā cakkhusmiṁ hīyamāne hāyamāne parihāyamāne vemāne6 vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti. sotasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, ghānasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, jivhāya hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, kāyasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, rūpasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, saddasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, gandhasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, rasasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, phoṭṭhabbasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, kulasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, gaṇasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, āvāsasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, lābhasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, yasasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, pasaṁsāya hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, sukhasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, cīvarasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, piṇḍapātasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, senāsanasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā honti, gilānapaccayabhesajjaparikkhārasmiṁ hīyamāne hāyamāne parihāyamāne vemāne vigacchamāne antaradhāyamāne ruppanti kuppanti pīḷayanti ghaṭṭayanti byādhinā domanassitā hontīti evampi 'ruppanti rūpesu'. janāti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. pamattāti. pamādo vattabbo: kāyaduccaritena vā vacīduccaritena vā manoduccaritena vā pañcasu kāmaguṇesu cittassa vossaggo7 vossaggānuppadānaṁ kusalānaṁ vā dhammānaṁ bhāvanāya asakkaccakiriyatā asātaccakiriyatā anavaṭṭhitakiriyatā8 olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo. [a] yo evarūpo pamādo pamajjanā pamajjitattaṁ ayaṁ vuccati pamādo''. iminā pamādena samannāgatā janā pamattāti 'ruppanti rūpesu janā pamattā'.

1. kahāpaṇikampi - machasaṁ
2. paḷālapīṭhakampi - machasaṁ
3. upasāṭiyanti - va, vi, ka
4. pīḷiyanti - va-vi-ka, syā
5. saṭṭiyanti - va, vi, ka
6. vihāyamāne - va, vi, ka
7. vosaggo machasaṁ
8. anaṭṭhita kiriyatā - machasaṁ
anavaṭṭhita kāriyā - va, vi, ka
[a] vibhaṅga - khuddakavatthu vibhaṅga

[bjt page 404] [\x 404/]

tasmā tuvaṁ piṅgiya appamattoti: 'tasmā'ti - tasmā taṁkāraṇā taṁhetu tappaccayā taṁnidānā evaṁ ādīnavaṁ sampassamāno rūpesūti tasmā tuvaṁ piṅgiya. appamattoti sakkaccakārī sātaccakārī aṭṭhitakārī anolīnavuttiko anikkhittachando anikkhittadhuro kusalesu dhammesu. 'kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā paññākkhandhaṁ paripūreyyaṁ, paripūraṁ vā paññākkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttikkhandhaṁ paripūreyyaṁ, paripūraṁ vā vimuttikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttiñāṇadassanakkhandhaṁ paripūreyyaṁ, paripūraṁ vā vimuttiñāṇadassanakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyanti' yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesūti 'tasmā tuvaṁ piṅgiya appamatto'.

jahassu rūpaṁ apunabbhavāyāti: 'rūpa'nti: cattāro mahābhūtā catunnañca mahābhūtānaṁ upādāya rūpaṁ, jahassu rūpanti - jahassu rūpaṁ, pajahassu rūpaṁ, vinodehi rūpaṁ, byantīkarohi rūpaṁ, anabhāvaṁ gamehi rūpaṁ. apunabbhavāyāti yathā te rūpaṁ idheva nirujjheyya puna paṭisandhiko bhavo na nibbatteyya kāmadhātuyā cā rūpadhātuyā vā arūpadhātuyā vā kāmabhave vā rūpabhave vā arūpabhave vā saññā bhave vā asaññābhave vā nevasaññānāsaññābhave vā ekavokārabhave vā catuvokārabhave vā pañcavokārabhave vā punagatiyā vā upapattiyā vā paṭisandhiyā bhave vā saṁsāre vā vaṭṭe vā janeyya na nibbatteyya nābhinibbatteyya, idheva nirujjheyya, vūpasameyya atthaṁ gaccheyya paṭippassambheyyāti 'jahassu rūpaṁ apunabbhavāya. '

tenāha bhagavā:

''disvāna rūpesu vihaññamāne (piṅgiyāti bhagavā)
ruppanti rūpesu janā pamattā,
tasmā tuvaṁ piṅgiya appamatto
jahassu rūpaṁ apunabbhavāyā'ti.

16-3

''disā catasso vidisā catasso
uddhaṁ adho dasadisā imāyo,
na tuyhaṁ adiṭṭhaṁ asutā1mutaṁ vā
atho aviññātaṁ kiñca2namatthi loke
ācikkha dhammaṁ yamahaṁ vijaññaṁ
jātijarāya3 idha vippahānaṁ.

disā catasso vidisā catasso uddhaṁ adho dasadisā imāyoti dasadisā,

na tuyhaṁ adiṭṭhaṁ asutāmutaṁ vā atho aviññātaṁ kiñcanamatthi loke ti tuyhaṁ adiṭṭhaṁ asutaṁ amutaṁ aviññātaṁ kiñci attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho4 natthi, na santi na saṁvijjati nūpalabbhatīti 'na tuyhaṁ adiṭṭhaṁ asutāmutaṁ vā atho aviññātaṁ kiñcanamatthi loke. '

1. assutaṁ amutaṁ - machasaṁ
asutaṁ mutaṁ vā - su
2. kiñci namatthi - machasaṁ, syā - kiñcanaṁ atthi - su
3. jātijajarāya - syā
4. paramattho vā - machasaṁ syā

[bjt page 406] [\x 406/]

ācikkha dhammaṁ yamahaṁ vijaññanti: 'dhamma'nti - ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde, pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkha, desehi paññapehi paṭṭhapehi vivarāhi vibhajāhi uttānīkarohi pakāsehi. yamahaṁ vijaññanti yamahaṁ jāneyyaṁ ājāneyyaṁ
vijāneyyaṁ paṭivijāneyyaṁ paṭivijjheyyaṁ adhigaccheyyaṁ phasseyyaṁ1 sacchikareyyanti 'ācikkha dhammaṁ yamahaṁ vijaññaṁ'.

jātijarāya idha vippahānanti 'idheva jātijarāmaraṇassa pahānaṁ vūpasamaṁ paṭinissaggaṁ paṭippassaddhiṁ amataṁ nibbānanti 'jātijarāya idha vippahānaṁ'.

tenāha so brāhmaṇo:

''disā catasso vidisā catasso
uddhaṁ adho dasadisā imāyo,
na tuyhaṁ adiṭṭhaṁ asutāmutaṁ vā.
atho aviññātaṁ kiñcanamatthi loke
ācikkha dhammaṁ yamahaṁ vijaññaṁ
jātijarāya idha vippahāna''nti

16-4

taṇhādhipanne manuje pekkhamāno (piṅgiyāti bhagavā)
santāpajāte jarasā parete
tasmā tuvaṁ piṅgiya appamatto
jahassu taṇhaṁ apunabbhavāya.

taṇhādhipanne2 manuje pekkhamānoti 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā, taṇhādhipanneti taṇhāadhipanne taṇhānuge taṇhānugate taṇhānusaṭe taṇhāyāpanne3 paṭipanne abhibhūte pariyādinnacitte. manujeti sattādhivacanaṁ. pekkhamānoti pekkhamāno dakkhamāno olokayamāno nijjhāyamāno upaparikkhayamānoti 'taṇhādhipanne manuje pekkhamāno.

piṅgiyāti bhagavā taṁ brāhmaṇaṁ gottena ālapati. bhagavā'ti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'piṅgiyāti bhagavā. '

1. passeyya - va, vi, ka
2. taṇhāvipanne vi, ka
3. taṇhāyapanne - machasaṁ

[bjt page 408] [\x 408/]

santāpajāte jarasā pareteti: 'santāpajāte'ti jātiyā santāpajāte jarāya santāpajāte vyādhinā santāpajāte maraṇena santāpajāte sokaparidevadukkhadomanassupāyāsehi santāpajāte nerayikena dukkhena santāpajāte tiracchānena dukkhena santāpajāte pettivisayena dukkhena santāpajāte mānusikena dukkhena santāpajāte gabbhokkantimūlakena dukkhena santāpajāte gabbhaṭṭhitimūlakena dukkhena santāpajāte gabbhavuṭṭhānamūlakena dukkhena santāpajāte jātassupanibandhakena dukkhena santāpajāte jātassa
parādheyyatena dukkhena santāpajāte attūpakkamena dukkhena santāpajāte parūpakkamena dukkhena santāpajāte dukkhadukkhena santāpajāte saṅkhāradukkhena santāpajāte viparināmadukkhena santāpajāte, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchi rogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassānena dukkhena, mātumaraṇena dukkhena pitumaraṇena dukkhena bhātumaraṇena dukkhena bhaginīmaraṇena dukkhena puttamaraṇena dukkhena dhītumaraṇena dukkhena diṭṭhibyasanena dukkhena santāpajāte ītijāte upaddavajāte upasaggajātehi 'santāpajāte. jarasā pareteti jarāya phuṭṭhe parete samohite samannāgate jātiyā anugate jarāya anusaṭe byādhinā abhibhūte maraṇena abbhāhate atāṇe alene asaraṇe asaraṇībhūteti 'santāpajāte jarasā parete'.

tasmā tuvaṁ piṅgiya appamattoti: 'tasmā'ti tasmā taṁkāraṇā taṁhetu tappaccayā taṁnidānā, evaṁ ādīnavaṁ sampassamāno taṇhāyāti, 'tasmā tuvaṁ piṅgiya. appamattoti sakkaccakārī sātaccakārī aṭṭhitakārī anolīnavuttiko anikkhittachando anikkhittadhuro kusalesu dhammesu. 'kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā paññākkhandhaṁ paripūreyyaṁ, paripūraṁ vā paññākkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttikkhandhaṁ paripūreyyaṁ, paripūraṁ vā vimuttikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttiñāṇadassanakkhandhaṁ paripūreyyaṁ, paripūraṁ vā vimuttiñāṇadassanakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyanti' yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesūti 'tasmā tuvaṁ piṅgiya appamatto'.

jahassu taṇhaṁ apunabbhavāyāti taṇhāti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. jahassu taṇhanti jahassu taṇhaṁ pajahassu taṇhaṁ vinodehi taṇhaṁ, byantīkarohi taṇhaṁ anabhāvaṁ gamehi taṇhaṁ. apunabbhavāyāti yathā te rūpaṁ idheva nirujjheyya puna paṭisandhiko bhavo na nibbatteyya kāmadhātuyā cā rūpadhātuyā vā arūpadhātuyā vā kāmabhave vā rūpabhave vā arūpabhave vā saññā bhave vā asaññābhave vā nevasaññānāsaññābhave vā ekavokārabhave vā catuvokārabhave vā pañcavokārabhave vā punagatiyā vā upapattiyā vā paṭisandhiyā bhave vā saṁsāre vā vaṭṭe vā janeyya na nibbatteyya nābhinibbatteyya , idheva nirujjheyya, vūpasameyya atthaṁ gaccheyya paṭippassambheyyāti 'jahassu taṇhaṁ apunabbhavāya. '

tenāha bhagavā:

taṇhādhipanne manuje pekkhamāno - (piṅgiyāti bhagavā)
santāpajāte jarasā parete,
tasmā tuvaṁ piṅgiya appamatto
jahassu taṇhaṁ apunabbhavāyā'ti.

saha gāthāpariyosānā ye te brāhmaṇena saddhiṁ ekacchandā ekapayogo ekādhippāyā ekavāsanavāsitā, tesaṁ anekapāṇasahassānaṁ virajaṁ vītamalaṁ dhammacakkhuṁ udapādi. yaṁ kiñci samudayadhammaṁ sabbaṁ taṁ nirodhadhammanti. tassa brāhmaṇassa virajaṁ vītamalaṁ dhammacakkhuṁ udapādi,

[bjt page 410] [\x 410/]

yaṁ kiñci samudayadhammaṁ sabbaṁ taṁ nirodhadhammanti. saha dhammacakkhussa paṭilābhā
ajinajaṭāvākacīradaṇḍakamaṇḍalu1 kesā ca massu ca antarahitā. bhaṇḍu kāsāyavatthavasano saṅghāṭipattacīvaradharo bhikkhu anavatthapaṭipattiyā pañjaliko bhagavantaṁ namassamāno nisinno hoti: 'satthā me bhante bhagavā sāvako 'hamasmī'ti. 2

piṅgiya suttaniddeso samatto.

1. vākacirakadaṇḍakamaṇḍalu - pana
2. sāvako hamasminti - pana

[bjt page 412] [\x 412/]

17. pārāyanānugīti niddeso

''idamavoca bhagavā magadhesu viharanto pāsāṇake cetiye paricārakasoḷasānaṁ brāhmaṇānaṁ ajjhiṭṭho puṭṭho pañhaṁ byākāsi. ''

idamavoca bhagavāti imaṁ pārāyānaṁ1 avoca. bhagavāti gāravādhivacanametaṁ:
apica, bhaggarāgoti bhagavā: bhaggadosoti bhagavā: bhaggamohoti bhagavā: bhaggamānoti bhagavā: bhaggadiṭṭhīti bhagavā: bhaggakaṇṭakoti bhagavā: bhaggakilesoti bhagavā: bhaji vibhaji pavibhaji dhammaratananti bhagavā: bhavānaṁ antakaroti bhagavā : bhāvitakāyo bhāvitasīlo bhāvitacitto bhāvitapaññoti bhagavā: bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā: bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā: bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā: bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā: bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā: bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ ''bhagavāti idamavoca bhagavā. '

magadhesu viharanto pāsāṇake cetiyeti 'magadhesū'ti magadhanāmake janapade viharantoti caranto viharanto irīyanto vattento pālento yapento yāpento. pāsāṇake cetiyeti. pāsāṇakacetiyaṁ vuccati buddhāsananti magadhesu viharanto pāsāṇake cetiye.

paricārakasoḷasānaṁ brāhmaṇānanti piṅgiyo brāhmaṇo bāvarissa brāhmaṇassa paddho paddhacaro paricārako sisso. tena2 'te soḷasāti evampi paricārakasoḷasānaṁ brāhmaṇānaṁ. athavā te soḷasabrāhmaṇā buddhassa bhagavato paddhā paddhacarā paricārikā sissāti evampi paricārakasoḷasānaṁ brāhmaṇānaṁ.

ajjhiṭṭho puṭṭho puṭṭho pañhaṁ byākāsīti 'ajjhiṭṭho'ti ajjhiṭṭho ajjhesito. puṭṭho puṭṭhoti puṭṭho puṭṭho pucchito pucchito yācito yācito ajjhesito ajjhesito pāsādito pāsādito. pañhaṁ byākāsīti pañhaṁ byākāsi ācikkha desehi paññapesi paṭṭhapesi vivari vibhaji uttānīakāsi pakāsesīti 'ajjhaṭṭho puṭṭho puṭṭho pañhaṁ byākāsi. tenetaṁ vuccati: ''idamavoca bhagavā magadhesu viharanto pāsāṇake cetiye paricārikasoḷasānaṁ brāhmaṇānaṁ ajjhaṭṭho puṭṭho puṭṭho pañhaṁ byākāsī''ti.

''ekamekassa cepi pañhassa atthamaññāya dhammamaññāya dhammānudhammaṁ paṭipajjeyya, gaccheyyeva jarāmaraṇassa paraṁ pāraṁ gamaniyā ime dhammāti tasmā imassa dhammapariyāyassa pārāyanaṁtveva adhivacanaṁ. ''

1. idaṁ pārāyanaṁ - machasaṁ, va, vi, ka
2. piṅgiyena - machasaṁ

[bjt page 414] [\x 414/]

ekamekassa cepi pañhassāti: ekamekassa cepi ajita pañhassa, ekamekassa cepi tissametteyyapañhassa. ekamekassa cepi puṇṇakapañhassa, ekamekassa cepi mettagupañhassa, ekamekassa cepi dhotakapañhassa, ekamekassa cepi upasīvapañhassa, ekamekassa cepi nandakapañhassa, ekamekassa cepi hemakapañhassa, ekamekassa cepi todeyyapañhassa, ekamekassa cepi kappapañhassa, ekamekassa cepi jatukaṇṇipañhassa, ekamekassa cepi bhadrāvudhapañhassa, ekamekassa cepi udayapañhassa, ekamekassa cepi posālapañhassa, ekamekassa cepi mogharājapañhassa ekamekassa cepi piṅgiyapañhassāti ekamekassa cepi pañhassa.

atthamaññāya dhammamaññāyāti: sveva pañho dhammo, vissajjanaṁ attho, atthamaññāyāti atthaṁ aññāya jānitvā tulayitvā tīrayitvā vibhāvayitvā vibhūtaṁ katvāti atthamaññāya. dhammamaññāyāti dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti 'atthamaññāya dhammamaññāya'.

dhammānudhammaṁ paṭipajjeyyāti: sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ paṭipajjeyyāti 'dhammānudhammaṁ paṭipajjeyya'.

gaccheyyeva jarāmaraṇassa pāranti: jarāmaraṇassa pāraṁ vuccati amataṁ nibbānaṁ ''yo so sabbasaṅkhārasamatho sabbūpadhipaṭinissaggo taṇhakkhayo (virāgo) nirodho nibbānaṁ'' gaccheyyeva jarāmaraṇassa pāranti jarāmaraṇassa pāraṁ gaccheyya, pāraṁ adhigaccheyaṁ pāraṁ adhiphasseyya, pāraṁ sacchikareyyāti gaccheyyeva jarāmaraṇassa pāraṁ.

pāraṁ gamaniyā ime dhammāti: ime dhammā pāraṁ gamaniyā pāraṁ pāpenti pāraṁ saṁpāpenti pāraṁ samanupāpenti jarāmaraṇassa taraṇāya saṁvattantīti 'pāraṁ gamaniyā ime dhammā'ti.

tasmā imassa dhammapariyāyassāti: 'tasmā'ti tasmā taṁkāraṇā taṁhetu tappaccayā taṁnidānā. imassa dhammapariyāyassāti imassa pārāyanassāti 'tasmā imassa dhammapariyāyassa. '

[bjt page 416] [\x 416/]

pārāyanaṁ tveva adhivacananti 'pāraṁ' vuccati amataṁ nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ, ayanaṁ vuccati maggo, seyyathīdaṁ: sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi. adhivacananti saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpoti 'pārāyanaṁ tveva adhivacanaṁ.

tenetaṁ vuccati:

''ekamekassa cepi pañhassa atthamaññāya dhammamaññāya dhammānudhammaṁ paṭipajjeyya gaccheyyeva jarāmaraṇassa pāraṁ pāraṅgamaniyā ime dhammā''ti tasmā imassa dhammapariyāyassa pārāyanaṁ tveva adhivacananti'.

1. ''ajito tissametteyyo puṇṇako atha mettagu
dhotako upasīvo ca nando ca atha hemako,

2. todeyyakappā dubhayo jatukaṇṇī ca paṇḍito
bhadrāvudho udayo ca posālo cāpi brāhmaṇo,
mogharājā ca medhāvī piṅgiyo ca mahāisi

3. ete buddhaṁ upāgañchuṁ2 sampannacaraṇaṁ isiṁ
pucchantā nipuṇe pañhe buddhaseṭṭhaṁ upāgamuṁ. ''

ete buddhaṁ upāgañchunti 'ete'ti soḷasa pārāyaniyā brāhmaṇā. buddhoti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddhoti. ete buddhaṁ upāgañchunti ete buddhaṁ upāgamiṁsu, upasaṅkamiṁsu, payirupāsiṁsu, paripucchiṁsu: paripañhiṁsūti 'ete buddhaṁ upāgañchuṁ'.

1. abhiññayyatāya - machasaṁ
2. upāgacchiṁsu - va vi ka

[bjt page 418] [\x 418/]

sampannacaraṇaṁ isinti: caraṇaṁ vuccati sīlapāramippatti, 1. sīlasaṁvaropi caraṇaṁ, indriyasaṁvaropi caraṇaṁ, bhojane mattaññutāpi caraṇaṁ, jāgariyānuyogopi caraṇaṁ, sattapi saddhammā caraṇaṁ cattāripi jhānāni caraṇaṁ, sampannacaraṇanti: sampannacaraṇaṁ seṭṭhacaraṇaṁ viseṭṭhacaraṇaṁ pāmokkhacaraṇaṁ uttamacaraṇaṁ pavaracaraṇaṁ. isīti: isi bhagavā: mahantaṁ sīlakkhandhaṁ esi gavesi pariyesīti 'isi' mahantaṁ samādhikkhandhaṁ mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti 'isi' mahato tamokāyassa padālanaṁ esi gavesi pariyesīti 'isi' mahato vipallāsassa pabhedanaṁ esi gavesi pariyesīti 'isi' mahato taṇhāsallassa abbūhanaṁ esi gavesi pariyesīti 'isi' mahato diṭṭhisaṅghāṭassa viniveṭhanaṁ esi gavesi pariyesīti 'isi'. mahato mānadhajassa pātanaṁ esi gavesi pariyesīti 'isi'. mahato abhisaṁkhārassa vūpasamaṁ esi gavesi pariyesīti 'isi'. mahato oghassa nittharaṇaṁ esi gavesi pariyesīti 'isi'. mahato bhārassa nikkhepanaṁ. esi gavesi pariyesīti 'isi'. mahato saṁsāravaṭṭassa ucchedaṁ esi gavesi pariyesīti 'isi'. mahato santāpassa nibbāpanaṁ esi gavesi pariyesīti 'isi'. mahato pariḷāhassa paṭippassaddhiṁ esi gavesi pariyesīti 'isi'. mahato dhammadhajassa ussāpanaṁ esi gavesi pariyesīti 'isi'. mahante satipaṭṭhāne mahante sammappadhāne mahante iddhipāde - mahantāni indriyāni mahantāni balāni - mahante bojjhaṅge - mahantaṁ ariyaṁ aṭṭhaṅgikaṁ maggaṁ - mahantaṁ paramatthaṁ amataṁ nibbānaṁ esi gavesi pariyesīti 'isi'. mahesakkhehi6 vā sattehi esito gavesito pariyesito kahaṁ buddho kahaṁ bhagavā, kahaṁ devadevo, kahaṁ narāsabho'ti isīti 'sampannacaraṇaṁ isiṁ'.

pucchantā nipuṇe pañheti: 'pucchantā'ti pucchantā yāvantā ajjhesantā pasādentā. nipuṇe pañheti: gambhīre duddase duranubodhe sante paṇīte atakkāvacare nipuṇe paṇḍitavedanīye pañheti 'pucchantā nipuṇe pañhe. '

buddhaṁ seṭṭhaṁ upāgamunti: 'buddhoti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddho''ti. seṭṭhanti: aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ buddhaseṭṭhaṁ. upāgamunti: upāgamiṁsu upasaṅkamiṁsu payirupāsiṁsu paripucchiṁsu paripañhiṁsūti 'buddhaseṭṭhaṁ upāgamuṁ'.

tenetaṁ vuccati:

''ete buddhaṁ upāgañchuṁ sampannacaraṇaṁ isiṁ
pucchantā nipuṇe pañhe buddhaseṭṭhaṁ upāgamu''nti.

4.

tesaṁ buddho byākāsi2 pañhe3 puṭṭho yathā tathaṁ
pañhānaṁ veyyākaraṇena tosesi (brāhmaṇe) muni.

tesaṁ buddho byākāsīti: 'tesa'nti soḷasannaṁ4 pārāyaniyānaṁ brāhmaṇānaṁ. buddhoti: ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddho''ti. byākāsīti tesaṁ buddho byākāsi ācīkkhi desesi paññapesi paṭṭhapesi vivari vibhaji uttānīakāsi pakāsesīti ''tesaṁ buddho byākāsi''

1. sīlācāranibbatti - machasaṁ
2. pabyākāsi - machasaṁ
3. pañhaṁ - machasaṁ
4. soḷasānaṁ - machasaṁ

[bjt page 420] [\x 420/]

pañhe puṭṭho yathātathanti: 'pañhe puṭṭho'ti pañhe puṭṭho1 pucchito yācito ajjhesito pasādito. yathātathanti: yathā ācikkhitabbaṁ tathā ācikkhi, yathā desitabbaṁ tathā desesi, yathā paññāpetabbaṁ tathā paññāpesi, yathā paṭṭhapetabbaṁ tathā paṭṭhapesi, yathā vivaritabbaṁ tathā vivari, yathā vibhajitabbaṁ tathā vibhaji, yathā uttānīkātabbaṁ tathā uttānīakāsi, yathā (pakāsitabbaṁ) tathā pakāsesīti 'pañhe puṭṭho1 yathā tathaṁ. '

pañhānaṁ veyyākaraṇenāti: pañhānaṁ veyyākaraṇena ācikkhanena desenena2 paññāpanena paṭṭhapanena vivaraṇena vibhajanena uttānīkammena pakāsanenāti pañhānaṁ veyyākaraṇena'.

tosesi brāhmaṇe munīti 'tosesī'ti tosesi vitosesi pasādesi ārādhesi attamane akāsi. brāhmaṇeti: soḷasa pārāyaniye brāhmaṇe. munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munīti
'tosesi brāhmaṇe muni'.

tenetaṁ vuccati:

''tesaṁ buddho byākāsi pañhe puṭṭho1 yathā tathaṁ
pañhānaṁ veyyākaraṇena tosesi brāhmaṇe munī''ti,

5

te tositā cakkhumatā buddhenādiccabandhunā
brahmacariyamacariṁsu varapaññassa santike.

te tositā cakkhumatāti: 'te'ti soḷasapārāyanīyā brāhmaṇā. tositāti tositā vitositā pasāditā ārādhitā attamanā katāti 'te tositā. ' cakkhumatāti: bhagavā pañcahi cakkhūhi cakkhumā. maṁsacakkhunāpi cakkhumā, dibbacakkhunāpi cakkhumā paññācakkhunāpi cakkhumā, buddhacakkhunāpi cakkhumā, samantacakkhunāpi
cakkhumā.

kathaṁ bhagavā maṁsacakkhunāpi cakkhumā: 'maṁsacakkhumhi bhagavato pañca vaṇṇā saṁvijjanti nīlo ca vaṇṇo pītako ca vaṇṇo lohitako ca vaṇṇo kaṇho ca vaṇṇo odāto ca vaṇṇo. akkhilomāni ca bhagavato yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ ummāpupphasamānaṁ, tassa parato pītakaṁ hoti supīkatakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ, ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni, majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ, tassa parato odātaṁ hoti suodātaṁ3 setaṁ paṇḍaraṁ pāsādikaṁ dassaneyyaṁ osadhītārakasamānaṁ, tena bhagavā pakatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divāceva rattiñca. yadāhi caturaṅgasamannāgato andhakāro hoti, suriyo ca atthaṁ gato hoti kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti. evarūpe caturaṅgasamannāgate andhakāre samantā yojanaṁ passati.

kathaṁ bhagavā dibbena cakkhunāpi cakkhumā: bhagavā dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate yathākammupage sante pajānāti, ime vata bhonto sattā kāyaduccaritena samannāgatā vacīduccaritena samannāgatā mano duccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā te kāyassa bhedā parammaraṇā apāyaṁ duggatiṁ vinipātaṁ nirayaṁ uppannā. ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā te kāyassa bhedā parammaraṇā sugatiṁ saggaṁ lokaṁ upapannāti. iti dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate yathākammupage satte pajānāti, ākaṅkhamāno ca bhagavā ekampi lokadhātuṁ passeyya, dvepi lokadhātuyo, passeyya tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi culanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassampi mahāsahassiṁ lokadhātuṁ passeyya, yāvatā pana ākaṅkheyya tāvatakaṁ passeyya, evaṁ parisuddhaṁ bhagavato dibbacakkhu. evaṁ bhagavā dibbena cakkhunāpi cakkhumā.

kathaṁ bhagavā paññācakkhunāpi cakkhumā: bhagavā mahāpañño puthupañño hāsapañño javanapañño. tikkhapañño nibbedhikapañño paññāppabhedakusalo pabhinnañāṇo adhigatapaṭisambhido. catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā. so hi bhagavā anuppannassa maggassa uppādetā, asañjātassa, maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā.

so hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā, amatassa dātā dhammassāmi3 tathāgato, natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya, atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. yaṁ kiñci neyyaṁ nāma atthi dhammaṁ jānitabbaṁ attattho vā parattho vā ubhayattho vā diṭṭhadhammiko vā attho samparāyiko vā attho, uttāno vā attho, gambhīro vā attho, gūḷho vā attho, paṭicchanno vā attho, neyyo vā attho, nīto vā attho, anavajjo vā attho, nikkileso vā attho, vodāno vā attho, paramattho vā attho. sabbaṁ taṁ antobuddha ñāṇe parivattati, sabbaṁ kāyakammaṁ buddhassa bhagavato ñāṇānuparivatti sabbaṁ vacīkammaṁ ñāṇānuparivatti, sabbaṁ manokammaṁ ñāṇānuparivatti, atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ, yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati. √āṇaṁ atikkamitvā neyyapatho natthi, aññamaññapariyantaṭṭhāyino te dhammā, yatā dvinnaṁ samuggapaṭalānaṁ sammā phassitānaṁ. heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino te. evameva buddhassa bhagavato neyyañca ñāṇañca aññamaññapariyantaṭṭhāyino. yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi, aññamaññapariyantaṭṭhāyino te dhammā.

sabbadhammesu buddhassa bhagavato ñāṇaṁ pavattati, sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhā sabbasattesu buddhassa bhagavato ñāṇaṁ pavattati, sabbesaṁ ca sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttaṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte jānāti. sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. yathā ye keci macchakacchapā antamaso timitimiṅgalaṁ upādāya anto mahāsamudde parivattanti. evameva sadevako loko samārako sabrahmako sassamaṇabrāhmaṇī pajā sadevamanussā anto buddhañāṇe parivattati. yathā ye keci pakkhī antamaso garuḷaṁ venateyyaṁ upādāya ākāsassa padese parivattanti. evameva yepi te sāriputtasamā paññāya samannāgatā, tepi buddhañāṇassa padese parivattanti. buddhañāṇaṁ devamanussānaṁ paññaṁ pharitvā abhibhavitvā tiṭṭhati. yepi te khattiyā paṇḍitā brāhmaṇapaṇḍitā gahapatipaṇḍitā samaṇapaṇḍitā (nipuṇakā) parappavādā vālavedhīrūpā vobhindantā maññe caranti paññāgatena diṭṭhigatāni. te pañhe abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca kathitā vissajjitāva. te pañhā bhagavatā honti niddiṭṭhakāraṇā. upakkhittakā ca te bhagavato sampajjanti. atha kho bhagavāva natthi, atirocati yadidaṁ paññāyāti. evaṁ bhagavā paññācakkhunāpi cakkhumā.

kathaṁ bhagavā buddhacakkhunāpi cakkhumā: bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante. seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaddhāni udakānuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni samodakaṁ ṭhitāni, appekaccāni uppalāni vā padumāni vā puṇḍarikāni vā udake jātāni udake saṁvaddhāni udakā accugamma tiṭṭhanti anupalittāni udakena. evameva bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante.

''jānāti bhagavā'' ayaṁ puggalo rāgacarito ayaṁ dosacarito ayaṁ mohacarito, ayaṁ vitakkacarito ayaṁ saddhācarito ayaṁ ñāṇacaritoti. rāgacaritassa bhagavā puggalassa asubhakathaṁ katheti. dosacaritassa bhagavā puggalassa mettābhāvanaṁ ācikkhati, mohacaritaṁ bhagavā puggalaṁ uddese paripucchāya kālena dhammasavane kālena dhammasākacchāya garusaṁvāse niveseti, vitakkacaritassa bhagavā puggalassa ānāpānasatiṁ ācikkhati, saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano. √āṇacaritassa bhagavā puggalassa vipassanānimittaṁ ācikkhati aniccākāraṁ dukkhākāraṁ anattākāraṁ.

1. ''selo yathā pabbatamuddhaniṭṭhito
yathāpi passe janataṁ samantato,
tathūpamaṁ dhammamayaṁ sumedha,
pāsādamāruyha samantacakkhu
sokāvatiṇṇaṁ janatamapetasoko
avekkhassu jātijarābhibhūta''nti[a]

evaṁ bhagavā buddhacakkhunāpi cakkhumā:

kathaṁ bhagavā samantacakkhunāpi cakkhumā: 'samantacakkhu' vuccati sabbaññutañāṇaṁ, bhagavā sabbaññutañāṇena upeto samupeto upāgato samupāgato uppanno sampanno samannāgato.

2. ''na tassa addiṭṭhamidhatthi kiñci
atho aviññātamajānitabbaṁ
sabbaṁ abhiññāsi yadatthi neyyaṁ
tathāgato tena samantacakkhū''ti[b]

evaṁ bhagavā samantacakkhunāpi cakkhumāti 'to tositā cakkhumatā. '

buddhenādiccabandhunāti buddhoti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddhoti. ādiccabandhunāti: 'ādicco' vuccati suriyo so gotamo gottena bhagavāpi gotamo gottena, bhagavā suriyassa gottañātako3 gottabandhu, tasmā buddho ādiccabandhūti buddhenādiccabandhunā.

1. pañhaṁ - machasaṁ
2. dassanena - va vi ka
3. gottaṁ ñānato - pana

[bjt page 422] [\x 422/]

brahmacariyamacariṁsūti 'brahmacariyaṁ' vuccati asaddhammasamāpattiyā ārati virati paṭivirati veramaṇi viramaṇā1 akiriyā akaraṇaṁ anajjhāpatti velāanatikkamo setughāto. apica nippariyāyavasena brahmacariyā vuccati ariyo aṭṭhaṅgiko maggo, seyyathīdaṁ sammādiṭṭhi sammāsaṁkappo sammāvācā sammākammanto sammāājīvo sammāvāyāmo sammāsati sammāsamādhi. brahmacariyamacariṁsūti brahmacariyaṁ ācariṁsu2 samādāya vattiṁsūti 'brahmacariyamacariṁsu. '

varapaññassa santiketi: varapaññassa aggapaññassa seṭṭhapaññassa viseṭṭhapaññassa pāmokkhapaññassa uttamapaññassa pavarapaññassa. santiketi: santike sāmantā āsanne avidūre upakaṭṭheti varapaññassa santike.

tenetaṁ vuccati:

''te tositā cakkhumatā buddhenādiccabandhunā
brahmacariyamacariṁsu varapaññassa santike''ti.

6.

ekamekassassa pañhassa yathā buddhena desitaṁ
tathā yo paṭipajjeyya gacche pāraṁ apārato3.

ekamekassa pañhassāti: ekamekassa ajitapañhassa, ekamekassa tissametteyyapañhassa. ekamekassa puṇṇakapañhassa, ekamekassa mettagupañhassa, ekamekassa dhotakapañhassa, ekamekassa upasīvapañhassa, ekamekassa nandakapañhassa, ekamekassa hemakapañhassa, ekamekassa todeyyapañhassa, ekamekassa kappapañhassa, ekamekassa jatukaṇṇipañhassa, ekamekassa bhadrāvudhapañhassa, ekamekassa udayapañhassa, ekamekassa posālapañhassa, ekamekassa mogharājapañhassa ekamekassa piṅgiyapañhassāti 'ekamekassa pañhassa'.

yathā buddhena desitanti: buddho'ti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddho'ti. yathā buddhena desitanti: yathā buddhena ācikkhitaṁ desitaṁ paññapitaṁ paṭṭhapitaṁ vivaritaṁ vibhajitaṁ4 uttānīkataṁ pakāsitanti yathā buddhena desitaṁ.

tathā yo paṭipajjeyyāti: sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ paṭipajjeyyāti tathā yo paṭipajjeyya.

1. viramaṇaṁ machasaṁ
2. avariṁsu - machasaṁ
3. apārago - pana
4. vibhattaṁ - syā

[bjt page 424] [\x 424/]

gacche pāraṁ apāratoti: pāraṁ vuccati amataṁ nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. 'apāraṁ' vuccati kilesā ca khandhā ca abhisaṅkhārā ca. gacche pāraṁ apāratoti: apārato pāraṁ gaccheyya pāraṁ adhigaccheyya pāraṁ phasseyya pāraṁ sacchikareyyāti 'gacche pāraṁ apārato. '

tenetaṁ vuccati:

''ekamekassa pañhassa yathā buddhena desitaṁ
yathā yo paṭipajjeyya gacche pāraṁ apārato''ti.

7.

apārā paraṁ gaccheyya bhāvento maggamuttamaṁ
maggo so pāraṁ gamanāya tasmā pārāyanaṁ iti

apārā pāraṁ gaccheyyāti: 'apāraṁ' vuccati kilesā ca khandhā ca abhisaṅkhārā ca 'pāraṁ' vuccati. amataṁ nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. apārā pāraṁ gaccheyyāti: apārā pāraṁ gaccheyya, pāraṁ adhigaccheyya, pāraṁ phasseyya, pāraṁ sacchikareyyāti 'apārā pāraṁ gaccheyya. '

bhāvento maggamuttamanti: 'maggamuttamaṁ' vuccati ariyo aṭṭhaṅgiko maggo, seyyathīdaṁ: sammādiṭṭhi sammāsaṁkappo sammāvācā sammākammanto sammāājīvo sammāvāyāmo sammāsati sammāsamādhi. maggamuttamanti: maggaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ. bhāventoti: bhāvento āsevanto bahulīkarontoti 'bhāvento maggamuttamaṁ'.

maggo so pāraṁ gamanāyāti.

1. maggo pattho patho pajjo1 añjasaṁ vaṭumāyanaṁ
nāvā uttarasetu ca kullo ca bhisi saṅkamo. 2

pāraṁ gamanāyāti: pāraṁ gamanāya pāraṁ sampāpanāya pāraṁ samanupāpanāya jarāmaraṇassa taraṇāyāti 'maggo so pāraṁ gamanāya. '

tasmā pārāyanaṁ itīti: 'tasmā'ti tasmā taṁkāraṇā taṁhetu tappaccayā taṁnidānā. 'pāraṁ' vuccati amataṁ nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. 'ayanaṁ' vuccati maggo, itī ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ itī'ti. 'tasmā pārāyanaṁ 'iti'.

tenetaṁ vuccati:

''apārā pāraṁ gaccheyya bhāvento maggamuttamaṁ
maggo so pāraṁ gamanāya tasmā parāyanaṁ itīti.

1. patho addho -va, vi
2. uttarasetu pakullo saṅkamo - syā

[bjt page 426] [\x 426/]

8.

pārāyanamanugāyissaṁ (iccāyasmā piṅgiyo)
(yathā addakkhi tathā akkhāsi) vimalo bhūri medhaso
nikkāmo nibbano nāgo kissa hetu musā bhaṇe.

pārāyanamanugāyissanti: gītamanugāyissaṁ kathitamanukathayissaṁ, 1 bhaṇitamanubhaṇissaṁ, lapitamanulapissaṁ, bhāsitamanubhāsissanti 'pārāyanamanugāyissaṁ'.

iccāyasmā piṅgiyoti 'iccā' ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ 'iccāti'. āyasmā'ti: piyavacanaṁ garuvacanaṁ sagāravasappatissādhivacanametaṁ 'āyasmā'ti. piṅgiyoti: tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ niruttibyañjanaṁ abhilāpoti 'iccāyasmā piṅgiyo'.

yathā addakkhi tathā akkhāsīti: yathā addakkhi tathā akkhāsi, ācikkhi desesi paññapesi paṭṭhapesi vivari vibhaji uttānīakāsi pakāsesi. 'sabbe saṅkhārā aniccā'ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi. 'sabbe saṅkhārā dukkhā'ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi. 'sabbe dhammā anattā'ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi. yaṁ kiñci samudayadhammaṁ sabbaṁ taṁ nirodhadhamma'nti yathā addakkhi tathā akkhāsi, ācikkhi desesi paññapesi paṭṭhapesi vivari vibhaji uttānīakāsi pakāsesīti 'yathā addakkhi tathā akkhāsi'.

vimalo bhūri medhasoti: 'vimalo'ti rāgo malaṁ, doso malaṁ, moho malaṁ, kodho malaṁ, upanāho malaṁ, makkho malaṁ, paḷāso malaṁ, issā malaṁ, macchariyaṁ malaṁ, māyā malaṁ, sāṭheyyaṁ malaṁ, thambho malaṁ, sārambho malaṁ, māno malaṁ, atimāno malaṁ, mado malaṁ, pamādo malaṁ, sabbe kilesā malā, sabbe duccaritā malā, sabbe darathā malā, sabbe pariḷāhā malā, sabbe santāpā malā, sabbākusalābhisaṁkhārā malā, te malā buddhassa bhagavato pahīnā ucchinnamūlā tālāvatthukatā anabhāvakatā2 āyatiṁ anuppādadhammā. tasmā buddho acalo3. vimalo, nimmalo, malāpagato, malavippahīno malavippamutto4. sabbamalavītivatto. 'bhūri' vuccati paṭhavi5. bhagavā tāya6 paṭhavisamāya paññāya vipulāya vitthatāya samannāgato. 'medhā' vuccati paññā, ''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. '' bhagavā imāya medhāya paññāya upeto samupeto upāgato samupāgato uppanno sampanno7 samannāgato tasmā buddho sumedhasoti 'vimalo bhūri medhaso. '

1. kathitamanugāyissaṁ - syā
2. anabhāvaṁ katā - machasaṁ
3. amalo buddho - machasaṁ
4. malavimutto - machasaṁ
5. pathavi - machasaṁ
6. bhagavā imāya - syā
7. samuppanno - machasaṁ, syā

[bjt page 428] [\x 428/]

nikkāmo nibbano nāgoti: 'kāmā'ti: uddānato dve kāmā:
vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

buddhassa bhagavato vatthukāmā pariññātā kilesakāmā pahīnā, vatthukāmānaṁ pariññātattā kilesakāmānaṁ pahīnattā bhagavā na kāme kāmeti na kāme icchati na kāme pattheti na kāme piheti na kāme abhijappeti. ye kāme kāmenti, kāme icchanti, kāme patthenti, kāme pihenti, kāme abhijappenti, te kāmakāmino rāgarāgino saññasaññino. bhagavā na kāme kāmeti na kāme icchati, na kāme pattheti, na kāme piheti, na kāme abhijappeti, tasmā buddho akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītībhūto sukhapaṭisaṁvedī brahmabhūtena attanā viharatīti 'nikkāmo'. nibbanoti: rāgo vanaṁ, doso vanaṁ, moho vanaṁ, kodho vanaṁ, upanāho vanaṁ, makkho vanaṁ, paḷāso vanaṁ, issā vanaṁ, macchariyaṁ vanaṁ, māyā vanaṁ, sāṭheyyaṁ vanaṁ, thambho vanaṁ, sārambho vanaṁ, māno vanaṁ, atimāno vanaṁ, mado vanaṁ, pamādo vanaṁ, sabbe kilesā vanā, sabbe duccaritā vanā, sabbe darathā vanā, sabbe pariḷāhā vanā, sabbe santāpā vanā, sabbākusalābhisaṁkhārā vanā, te vanā buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā. tasmā buddho avano vivano nibbano vanāpagato vanavippahīno vanavippamutto1 sabbavanavītivattoti 'nibbano'. nāgoti: nāgo bhagavā, āguṁ na karotīti nāgo, na gacchatīti nāgo, na āgacchatīti nāgo: bhagavā na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi sāyati, nīyyati vuyhati saṁharīyati. eva bhagavā 'na āgacchatī'ti nāgoti' nikkāmo nibbano nāgo.

kissa hetu musā bhaṇeti: 'kissa hetū'ti kissa hetu, kiṁhetu, kiṁkāraṇā kiṁnidānā, kiṁpaccayāti 'kissa hetu. musā bhaṇeti musā bhaṇeyya, katheyya dīpeyya vohareyya. musā bhaṇeti: mosavajjaṁ bhaṇeyya musāvādaṁ bhaṇeyya, anariyavādaṁ bhaṇeyya, idhekacco sabhaggato2 vā parisagato3 vā ñātimajjhagato vā pugamajjhagato vā rājakulamajjhagato vā abhinīto sakkhipuṭṭho ehamehā purisa, yaṁ jānāsi taṁ vadehī'ti so ajānaṁ vā āha 'jānāmī'ti, jānaṁ vā āha 'na jānāmīti, apassaṁ vā āha 'passāmī'ti, passaṁ vā āha 'na passāmī'ti. iti attahetu vā parahetu vā āmisakiñcikkhahetu vā sampajānamusā bhāsati, [a] idaṁ vuccati mosavajjaṁ,

1. vanavimutto - machasaṁ
2. sabhāgato - machasaṁ
3. parisāgato - machasaṁ
[a.] majjhimanikāya - sāleyyasutta,
tikaṅguttara - puggalavagga

[bjt page 430] [\x 430/]

apica tīhākārehi musāvādo hoti: pubbevassa hoti musā bhaṇissanti bhaṇantassa hoti 'musā bhaṇāmīti bhaṇitassa hoti 'musā mayā bhaṇita'nti: imehi tīhākārehi musāvādo hoti. apica catuhākārehi musāvādo hoti: pubbevassa hoti 'musābhaṇissa'nti bhaṇantassa hoti 'musā bhaṇāmī'ti bhaṇitassa hoti 'musā mayā bhaṇita'nti vinidhāya diṭṭhiṁ. imehi catuhākārehi musāvādo hoti.

apica pañcahākārehi musāvādo hoti, chahākārehi musāvādo hoti, sattahākārehi musāvādo hoti, aṭṭhahākārehi musāvādo hoti: pubbevassa hoti 'musā bhaṇissanti bhaṇantassa hoti: 'musā bhaṇāmī'ti bhaṇitassa hoti 'musā (mayā) bhaṇita'nti, vinidhāya diṭṭhiṁ vinidhāya khantiṁ vinidhāya ruciṁ vinidhāya saññaṁ vinidhāya bhāvaṁ. imehi aṭṭhahākārehi musāvādo hoti kissa hetu musā bhaṇeti kissa hetu musā bhaṇeyya katheyya dīpeyya vohareyyāti 'kissa hetu musā bhaṇe':

tenāha thero piṅgiyo:

pārāyanamanugāyissaṁ (iccāyasmā piṅgiyo)
(yathā addakkhi tathā akkhāsi) vimalo bhūri medhaso
nikkāmo nibbano nāgo kissa hetu musā bhaṇe''ti.

9.

pahīnamalamohassa mānamakkhappahāyino
bhandāhaṁ kittayissāmi giraṁ vaṇṇupasaṁhitaṁ.

pahīnamalamohassāti 'mala'nti: rāgo malaṁ, doso malaṁ, moho malaṁ, mano malaṁ, diṭṭhi malaṁ, kileso malaṁ, sabbaduccaritaṁ malaṁ, sabbabhavagāmīkammaṁ malaṁ, mohoti, ''yaṁ dukkhe aññāṇaṁ dukkhasamudaye aññāṇaṁ
dukkhanirodhe aññāṇaṁ dukkhanirodhagāminiyā paṭipadāya aññāṇaṁ pubbante aññāṇaṁ aparante aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu aññāṇaṁ yaṁ evarūpaṁ aññāṇaṁ adassanaṁ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ asampajaññaṁ moho pamoho sampamoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ, ayaṁ vuccati moho. malañca moho ca buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā, tasmā buddho pahīnamalamohoti 'pahīnamalamohassa'.

mānamakkhappahāyinoti 'māno'ti ekavidhena māno: yā cittassa unnati.

duvidhena māno: attukkaṁsanamāno paravambhanamāno.

tividhena māno: 'seyyohamasmī'ti māno, sadisohamasmī'ti māno, 'hīnohamasmī'ti māno.

[bjt page 432] [\x 432/]

catubbidhena māno: lābhena mānaṁ janeti, yasena mānaṁ janeti pasaṁsāya mānaṁ janeti, sukhena mānaṁ janeti.

pañcavidhena māno: lābhīmhi1 manāpikānaṁ rūpānanti mānaṁ janeti, lābhīmhi manāpikānaṁ saddānaṁ - gandhānaṁ - rasānaṁ - phoṭṭhabbānanti. mānaṁ janeti.

chabbidhena māno: cakkhusampadāya mānaṁ janeti, sotasampadāya mānaṁ janeti, ghānasampadāya mānaṁ janeti, jivhāsampadāya mānaṁ janeti, kāyasampadāya mānaṁ janeti. manosampadāya mānaṁ janeti.

sattavidhena māno: māno atimāno mānātimāno omāno adhimāno asmīmāno micchāmāno. aṭṭhavidhena māno lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti.

navavidhena māno: seyyassa seyyo hamasmī'ti māno, 'seyyassa sadisohamasmī'ti māno, 'seyyassa hīnohamasmīti māno, 'sadisassa seyyohamasmī'ti māno, 'sadisassa sadisohamasmīti māno, 'sadisassa hīnohamasmī'ti māno, 'hīnassa seyyohamasmī'ti māno, 'hīnassa sadisohamasmī'ti māno, 'hīnassa hīnohamasmī'ti māno. 2

dasavidhena māno: idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.

'yo evarūpo māno maññanā maññitattaṁ unnati unnamo dhajo sampaggāho ketukamyatā cittassa. ayaṁ vuccati māno.

1. lābhimbha - va, vi, ka
2. avamāno asmimāno - va, vi, ka

[bjt page 434] [\x 434/]

makkhoti: 'yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ ayaṁ vuccati makkho. buddhassa bhagavato māno ca makkho ca pahīnā, ucchinnamūlā tālāvatthukatā anabhāvakatā āyatiṁ anuppādadhammā. tasmā buddho mānamakkhappahāyīti 'mānamakkhappahāyino'.

handāhaṁ kittayissāmi giraṁ vaṇṇupasaṁhitanti - 'handāha'nti: padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāpetaṁ1 'handāha'nti. kittayissāmi giraṁ vaṇṇupasaṁhitanti: vaṇṇena upetaṁ samupetaṁ upagataṁ samupagataṁ uppannaṁ samuppannaṁ samannāgataṁ. vācaṁ giraṁ byappathaṁ udīraṇaṁ kittayissāmi desissāmi2 paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti 'handāhaṁ kittayissāmi giraṁ vaṇṇupasaṁhitaṁ. '

tenāha thero piṅgiyo:

''pahīnamalamohassa mānamakkhappahāyino
handāhaṁ kittayissāmi giraṁ vaṇṇupasaṁhita''nti.

10

tamonudo buddho samantacakkhu
lokantagū sabbabhavātivatto,
anāsavo sabbadukkhappahīno
saccabhayo brahme upāsito3 me.

tamonudo buddho samantacakkhūti - 'tamonudo'ti: rāgatamaṁ dosatamaṁ mohatamaṁ mānatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ4 aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ nudi panudi pajahi vinodesi byantiakāsi anabhāvaṁ gamesi. buddhoti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddhoti. 'samantacakkhu' vuccati sabbaññutañāṇaṁ, bhagavā tena sabbaññutañāṇena upeto samupeto upagato samupagato upapanno sampanno samannāgato.

''na tassa adiṭṭhamidhatthi kiñci
ato aviññātamajānitabbaṁ,
sabbaṁ abhiññāsi yadatthi neyyaṁ
tathāgato tena samantacakkhū''ti.

'tamonudo buddho samantacakkhu. '

1. padānupubbatāmetaṁ -va-vi-ka
2. sampannaṁ -va-vi-ka, machasaṁ
3. brahmupāsito - syā
potthakesu natthi
4. accakkhukaraṇaṁ - machasaṁ va-vi-ka

[bjt page 436] [\x 436/]

lokantagū sabbabhavātivattoti - 'loko'ti: eko loko: bhavaloko.

dve lokā: bhavaloko ca sambhavaloko ca, sampattibhavaloko ca sampattisambhavaloko ca, vipattibhavaloko vipattisambhavaloko ca.

tayo lokā: tisso vedanā.
cattāro lokā: cattāro āhārā.
pañca lokā: pañcūpādānakkhandhā.
cha lokā: cha ajjhattikāni āyatanāni.
satta lokā: satta viññāṇaṭṭhitiyo.
aṭṭha lokā: aṭṭha lokadhammā.
nava lokā: nava sattāvāsā.
dasa lokā: dasa āyatanāni.
dvādasa lokā: dvādasāyatanāni.
aṭṭhārasa lokā: aṭṭhārasa dhātuyo.

lokantagūti: bhagavā lokassa antagato, antappatto, koṭigato koṭippatto, nibbānagato, nibbānappatto, so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito. vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

''tassāyaṁ pacchimakoṭi - carimoyaṁ samussayo,
jātimaraṇa saṁsāro - natthi tassa punabbhavo''ti

lokantagū. sabbabhavātivattoti 'bhavā'ti dve bhavā: kammabhavo ca paṭisandhiko ca punabbhavo. katamo kammabhavo: puññābhisaṁkhāro apuññābhisaṁkhāro āneñjābhisaṁkhāro, ayaṁ kammabhavo. katamo paṭisandhiko punabbhavo: paṭisandhikā rūpaṁ1 vedanā saññā saṅkhārā viññāṇaṁ, ayaṁ paṭisandhiko punabbhavo. bhagavā kammabhavaṁ ca paṭisandhikaṁ ca punabbhavaṁ ativatto atikkanto vītivattoti lokantagū sabbabhavāti vatto. '

anāsavo sabbadukkhappahīnoti 'anāsavo'ti: cattāro āsavā: kāmāsavo bhavāsavo diṭṭhāsavo avijjāsavo. te āsavā buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā. tasmā buddho anāsavo. sabbadukkhappahīnoti: sabbaṁ tassa paṭisandhikaṁ
jātidukkhaṁ jarādukkhaṁ vyādhidukkhaṁ maraṇadukkhaṁ sokaparidevadukkhadomanassupāyāsadukkhaṁ nerayikaṁ dukkhaṁ tiracchānadukkhaṁ pettivisayadukkhaṁ mānusikaṁ dukkhaṁ gabbhokkantimūlakaṁ dukkhaṁ gabbhaṭṭhitimūlakaṁ dukkhaṁ gabbhavuṭṭhānamūlakaṁ dukkhaṁ jātassupanibandhanaṁ dukkhaṁ jātassa parādheyyataṁ dukkhaṁ attūpakkamaṁ dukkhaṁ parūpakkamaṁ dukkhaṁ dukkhadukkhaṁ saṅkhāradukkhaṁ viparināmadukkhaṁ, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchi rogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassānaṁ dukkhaṁ, mātumaraṇaṁ dukkhaṁ pitumaraṇaṁ dukkhaṁ bhātumaraṇaṁ dukkhaṁ bhaginīmaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ ñātivyasanaṁ dukkhaṁ bhogavyasanaṁ dukkhaṁ sīlavyasanaṁ dukkhaṁ diṭṭhibyasanaṁ dukkhaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, tasmā buddho sabbadukkhappahīnoti 'anāsavo sabbadukkhappahīno. '

1. rūpā - machasaṁ syā.

[bjt page 438] [\x 438/]

saccavhayo brahme upāsito meti - 'saccavhayo'ti: saccavhayo sadisanāmo sadisavhayo saccasadisavhayo, vipassī bhagavā sikhī bhagavā vessagū bhagavā kakusandho bhagavā konāgamano bhagavā kassapo bhagavā, te buddho bhagavanto sadisanāmā, sadisavhayā, bhagavāpi sakyamuni tesaṁ buddhānaṁ bhagavantānaṁ sadisanāmo sadisavhayo. tasmā buddho saccavhayo. brahme upāsito meti: so mayā bhagavā āsito upāsito payurupāsito paripucchito paripañhitoti 'saccavhayo brahme upāsito me'.

tenāha thero piṅgiyo:

''tamonudo buddho samantacakkhu
lokantagū sabbabhavātivatto,
anāsavo sabbadukkhappahīno
saccavhayo brahme upāsito me''ti.

11.

dvijo1 yathā kubbanakaṁ pahāya
bahupphalaṁ kānanamāvaseyya,
evampahaṁ2 appadasse pahāya
mahodadhiṁ haṁsoriva ajjhapatto, 3

dvijo yathā kubbanakaṁ pahāya bahupphalaṁ kānanamāvaseyyāti - 'dvijo' vuccati pakkhi. kiṁkāraṇā dvijo vuccati pakkhi: dvikkhattuṁ jāyatīti dvijo mātukucchimhā ca aṇḍakosamhā ca, taṁkāraṇā dvijo vuccati pakkhīti dvijo. yathā kubbanakaṁ pahāyāti: yathā dvijo kubbanakaṁ rittavanakaṁ parittakaṁ vanaṁ4 appaphalaṁ appabhakkhaṁ appodakaṁ pahāya jahitvā atikkamitvā samatikkamitvā vītivattetvā aññaṁ bahupphalaṁ bahubhakkhaṁ bahurukkhaṁ bahūdakaṁ mahantaṁ kānanaṁ vanasaṇḍaṁ adhigaccheyya vindeyya paṭilabheyya, tasmiṁ ca vanasaṇḍe vāsaṁ kappeyyāti - dijo yathā kubbanakaṁ pahāya bahupphalaṁ kānanamāvaseyya'.

1. dijo - ma. cha. saṁ syā
2. evamahaṁ - machasaṁ -va-vi-ka.
3. haṁsorivajjhapatto - pana. syā
4. parittavahakaṁ appaphalaṁ - machasaṁ

[bjt page 440] [\x 440/]

evampahaṁ appadasse pahāya mahodadhiṁ haṁsoriva ajjhapattoti - 'eva'nti opammasampaṭipādanaṁ, appadasse pahāyāti: yo ca bāvari brāhmaṇo ye caññe tassa ācariyā buddhaṁ bhagavantaṁ upādāya appadassā, parittadassā thokadassā omakadassā lāmakadassā chattakadassā vā1 te appadasse parittadasse thokadasse omakadasse lāmakadasse chattakadasse pahāya pajahitvā atikkamitvā samatikkamitvā vītivattetvā buddhaṁ bhagavantaṁ (appamāṇadassaṁ) aggadassaṁ seṭṭhadassaṁ viseṭṭhadassaṁ pāmokkhadassaṁ uttamadassaṁ pavaradassaṁ asamaṁ asamasamaṁ appaṭisamaṁ appaṭibhāgaṁ appaṭipuggalaṁ devātidevaṁ narāsabhaṁ purisasīhaṁ purisanāgaṁ purisājaññaṁ purisanisabhaṁ purisadhorayhaṁ dasabaladhāriṁ2 adhigacchiṁ vindiṁ paṭilabhiṁ yathā vā haṁso mahantaṁ mānasakaṁ vā3 saraṁ anotattaṁ vā dahaṁ mahāsamuddaṁ vā akkhobhaṁ amitodakaṁ jalarāsiṁ adhigaccheyya vindeyya paṭilabheyya, evamevaṁ buddhaṁ bhagavantaṁ akkhobhaṁ amitatejaṁ pabhinnañāṇaṁ vivaṭacakkhuṁ4 paññāpabhedakusalaṁ adhigatapaṭisambhidaṁ catuvesārajjappattaṁ saddhādhimuttaṁ setapaccattaṁ(?) advayabhāṇiṁ tādiṁ tathāpaṭiññaṁ aparittaṁ mahantaṁ gambhīraṁ appameyyaṁ duppariyogāhaṁ (pahūtaratanaṁ sāgarasamaṁ chaḷaṅgupekkhāya samannāgataṁ atulaṁ vipulaṁ appameyyaṁ taṁ pavadataṁ maggavādinaṁ merumiva nāgānaṁ garuḷamiva dvijānaṁ sīhamiva migānaṁ udadhimiva aṇṇavānaṁ5 adhigacchiṁ taṁ satthāraṁ jinapavaraṁ mahesinti 'evampahaṁ appadasse pahāya mahodadhiṁ haṁsoriva ajjhapatto'.

tenāha thero piṁgiyo:

dvijo yathā kubbanakaṁ pahāya
bahupphalaṁ kānanaṁ āvaseyya,
evampahaṁ appadasse pahāya
mahodadhiṁ haṁsoriva ajjhapatto'ti.

1. jatukkadassā - machasaṁ.
jatukkadassā - syā
jatukadassā-sī
2. dasabalaṁ tādiṁ - syā.
3. mānusakataṁ vā - syā.
4. vivatta cakkhuṁ - pana
5. anvayabhāṇiṁ - va vi ka

[bjt page 442] [\x 442/]

12.

ye me pubbe viyākaṁsu
huraṁ gotamasāsanā
iccāsi iti bhavissati
sabbaṁ taṁ itihītihaṁ
sabbaṁ taṁ takkavaḍḍhanaṁ.

ye me pubbe viyākaṁsūti 'ye'ti yo ca bāvari brāhmaṇo ye caññe tassa ācariyā, te sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ viyākaṁsu ācikkhiṁsu desayiṁsu paññapiṁsu paṭṭhapiṁsu vivariṁsu vibhajiṁsu uttānīakaṁsu pakāsesunti 'ye me pubbe viyākaṁsu. '

huraṁ gotamasāsanāti: huraṁ gotamasāsanā paraṁ gotama sāsanā pure gotamasāsanā paṭhamataraṁ gotamasāsanā buddhasāsanā jinasāsanā tathāgatasāsanā devātidevasāsanā arahantasāsanāti 'huraṁ gotamasāsanā, '

iccāsi iti bhavissatīti evaṁ kira āsi, evaṁ kira bhavissatīti 'iccāsi iti bhavissati, '

sabbaṁ taṁ itihītihanti: sabbaṁ taṁ itihītihaṁ itikirāya paramparāya piṭakasampadāya takkahetu nayahetu ākāraparivitakkena diṭṭhinijjhānakkhantiyā na sāmaṁ sayaṁ abhiññātaṁ na attapaccakkhaṁ dhammaṁ kathayiṁsūti 'sabbaṁ taṁ itihītihaṁ':

sabbaṁ taṁ takkavaḍḍhananti: sabbaṁ taṁ takkavaḍḍhanaṁ vitakkavaḍḍhanaṁ saṁkappavaḍḍhanaṁ kāmavitakkavaḍḍhanaṁ vyāpādavitakkavaḍḍhanaṁ vihaṁsāvitakkavaḍḍhanaṁ ñātivitakkavaḍḍhanaṁ janapadavitakkavaḍḍhanaṁ amarāvitakkavaḍḍhanaṁ parānuddayatāpaṭisaṁyuttavitakkavaḍḍhanaṁ lābhasakkārasilokapaṭisaṁyuttavitakkavaḍḍhanaṁ anavaññattipaṭisaṁyuttavitakkavaḍḍhananti 'sabbaṁ taṁ takkavaḍḍhanaṁ'

tenāha thero piṅgiyo:

ye me pubbe viyākaṁsu
huraṁ gotamasāsanā,
iccāsi iti bhavissati
sabbaṁ taṁ itihītihaṁ
sabbaṁ taṁ takkavaḍḍhananti.

1. devasāsanā - syā, machasaṁ natthi

[bjt page 444] [\x 444/]

13.

eko tamonudāsino
jutimā so pabhaṅkaro
gotamo bhūripaññāṇo
gotamo bhūrimedhaso.

eko tamonudosinoti - 'eko'ti bhagavā pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggagatoti eko, ekaṁ anuttaraṁ sammāsambodhiṁ abhisambuddhoti eko.

kathaṁ bhagavā pabbajjāsaṅkhātena eko: bhagavā daharova samāno susu kāḷakeso bhadrena yobbanena samannāgato paṭhamena vayasā akāmakānaṁ mātāpitunnaṁ1 assumukhānaṁ rudantānaṁ vilapantānaṁ ñātisaṅghaṁ pahāya sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vatteti pāleti yapeti yāpetīti 'evaṁ bhagavā pabbajjāsaṅkhātena eko. '

kathaṁ bhagavā adutiyaṭṭhena eko: evaṁ pabbajito samāno eko araññe vanapatthāni pantāni senāsanāni paṭisevati appasaddāni appanigghosāni vijanavātāni manussarāhaseyyakāni2 paṭisallānasāruppāni. so eko carati eko gacchati, eko tiṭṭhati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati, viharati irīyati vatteti pāleti yapeti yāpetīti evaṁ bhagavā adutiyaṭṭhena eko.

kathaṁ bhagavā taṇhāya pahānaṭṭhena eko: so evaṁ eko adutiyo appamatto ātāpī pahitatto viharanto najjā nerañjarāya tīre bodhirukkhamūle mahāpadhānaṁ padahanto māraṁ sasenaṁ kaṇhaṁ namuciṁ pamattabandhuṁ vidhametvā taṇhājāliniṁ visaṭaṁ3 visattikaṁ pajahi vinodesi byantīakāsi, anabhāvaṁ gamesi.

1. mātāpitūnaṁ - machasaṁ
2. manussarāhasseyyakāni - machasaṁ
3. saritaṁ - syā

[bjt page 446] [\x 446/]

1. ''taṇhā dutiyo puriso dīghamaddhāna saṁsaraṁ
itthabhāvaññathābhāvaṁ saṁsāraṁ nātivattati,

2. etamādīnavaṁ ñatvā taṇhaṁ dukkhassa sambhavaṁ
vītataṇho anādāno sato bhikkhu paribbaje''ti. [a]

evaṁ bhagavā taṇhāya pahānaṭṭhena eko.

kathaṁ bhagavā 'ekantavītarāgo'ti eko: rāgassa pahīnattā ekantavītarāgoti eko. dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.

kathaṁ bhagavā ekāyanamaggaṁ gatoti eko: ekāyanamaggo vuccati cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni sattabojjhaṅgā ariyo aṭṭhaṅgiko maggo.

3. ''ekāyanaṁ jātikhayantadassī
maggaṁ pajānāti hitānukampī,
etena maggena tariṁsu pubbe
tarissanti ye ca taranti ogha''nti. [b]

evaṁ bhagavā ekāyanamaggaṁ gatoti eko.

kathaṁ bhagavā eko anuttaraṁ sammāsambodhiṁ abhisambuddhoti eko: 'bodhi vuccati catusu maggesu ñāṇaṁ' paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayasambojjhaṅgo vīmaṁsā vipassanā sammādiṭṭhi. bhagavā tena bodhiñāṇena 'sabbe saṅkhārā aniccā'ti aññāya jānitvā tulayitvā tīrayitvā vibhāvayitvā vibhūtaṁ katvā, 'sabbe saṅkhārā dukkhā'ti aññāya jānitvā tulayitvā tīrayitvā vibhāvayitvā vibhūtaṁ katvā, 'sabbe dhammā anattā'ti aññāya jānitvā tulayitvā tīrayitvā vibhāvayitvā vibhūtaṁ katvā, yaṁ kiñci samudayadhammaṁ sabbaṁ taṁ nirodhadhamma'nti bujjha.

athavā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ sabbaṁ taṁ tena bodhi ñāṇena bujjha anubujjha paṭibujjha sambujjha adhigacchi phassi1 sacchākāsi. evaṁ bhagavā 'eko anuttaraṁ sammāsambodhiṁ abhisambuddho'ti eko.

1. phassesi - machasaṁ
phusesi - syā
[a] itivuttaka pāli
catukkaṅguttara bhaṇḍagāma vagga
sutta nipāta davasatānupassanā sutta
[b] satipaṭṭhāna saṁ nālanda vagga

[bjt page 448] [\x 448/]

tamonudoti: bhagavā rāgatamaṁ dosatamaṁ mohatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ panudi nudi pajahi vinodesi byantīkāsi1 anabhāvaṁ gamesi. āsīnoti: nisinno bhagavā pāsāṇake cetiyeti 'āsīno. '

4. nagassa passe āsīnaṁ muniṁ dukkhassa pāraguṁ
sāvakā (payirupāsanti) tevijjā maccuhāyino''ti[a]

evampi bhagavā āsīno. athavā bhagavā appossukkapaṭippassaddhattā āsīno,
so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito. vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

14. ''tassāyaṁ pacchimakoṭi5 - carimoyaṁ samussayo,
jātimaraṇa saṁsāro - natthi tassa punabbhavo''ti

evampi bhagavā āsīnoti 'eko tamonudāsīno. '

jutimā so pabhaṅkaroti - 'jutimā'ti jutimā matimā paṇḍito paññavā buddhimā ñāṇī vibhāvī medhāvī. pabhaṅkaroti: pabhaṅkaro ālokakaro obhāsakaro dīpaṅkaro padīpaṅkaro2 ujjotakaro3 pajjotakaro4ti 'jutimā so pabhaṅkaro'.

gotamo bhūripaññāṇoti: gotamo bhūripaññāṇo ñāṇapaññāṇo5 paññādhajo paññāketu paññādhipateyyo vicayabahulo pavicayabahulo pekkhāyanabahulo6 samekkhāyanabahulo7 vibhūtavihārī taccarito tabbahulo taggaruko tanninno tappono tappabbhāro tadadhimutto tadadhipateyyo.

5. ''dhajo rathassa paññāṇaṁ dhūmo paññāṇamaggino
rājā raṭṭhassa paññāṇaṁ bhattā paññāṇamitthiyā''ti. [b]

evameva gotamo bhūripaññāṇo ñāṇapaññāṇo paññādhajo paññāketu paññādhipateyyo vicayabahulo paṭicayabahulo pekkhāyanabahulo samekkhāyanabahulo7 vibhūtavihārī taccarito tabbahulo taggaruko tanninno tappono tappabbhāro tadadhimutto tadadhipateyyoti 'gotamo bhūripaññāṇo, .

1. byantīmakāsī - syā
2. padīpakaro - machasaṁ
3. ujjotaṁkaro - pana
4. pajjotaṁkaro - pana
5. √āṇapaññāto - su.
6. okkhāyanabahulo - machasaṁ, syā.
7. samokkhāyanadhammo - machasaṁ - syā.
[a.] vaṅgisasaṁyutta - moggallānasutta
[b.] devatāsaṁyutta - rathasutta.

[bjt page 450] [\x 450/]

gotamo bhūrimedhasoti - 'bhūri' vuccati paṭhavī1 bhagavā tāya paṭhavisamāya paññāya vipulāya vitthatāya samannāgato. 'medhā' vuccati paññā. yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi'' bhagavā imāya medhāya upeto samupeto upāgato samupāgato uppanno sampanno2 samannāgato. tasmā buddho sumedhasoti2 'gotamo bhūrimedhaso'.

tenāha thero piṅgiyo:

''eko tamonudāsīno
jutimā so pabhaṅkaro,
gotamo bhūripaññāṇo
gotamo bhūrimedhaso''ti.

14

yo me dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvaci.

yo me dhammamadesesīti - 'yo'ti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. dhammadesesīti 'dhamma'nti - ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde, pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkha, desehi paññapehi paṭṭhapehi vivari vibhaji uttānīakāsi
pakāsesīti 'yo me dhammamadesesi. '

sandiṭṭhikamakālikanti: sandiṭṭhikaṁ akālikaṁ ehipassikaṁ opanayikaṁ4 paccattaṁ veditabbaṁ viññūhīti. evampi5 sandiṭṭhikaṁ. athavā yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā6 adhigacchateva7 phalaṁ vindati paṭilabhatīti evampi sandiṭṭhikamakālikaṁ, yathā manussā kālikaṁ dhanaṁ datvā anantarā na labhanti8 kālaṁ āgamenti, nevāyaṁ dhammo. yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā6 adhigacchateva phalaṁ vindati paṭilabhati na parattha na paraloke9 evaṁ akālikanti 'sandiṭṭhikamakālikaṁ'.

1. pathavi - machasaṁ.
2. samuppanno - machasaṁ,
3. buddho sumedhoti - pava - vi - ka, bhūrimedhasoti - syā
4. opaneyyakaṁ - machasaṁ.
5. evaṁ - machasaṁ, syā.
6. antarā samantarā - pana
7. adhigaccheva va-vi-ka.
8. antarā na labbhati. va - vi - ka.
9. na paratthe na paraloke - va - vi - ka

[bjt page 452] [\x 452/]

taṇhakkhayamanītikanti: 'taṇhā'ti 'rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā' taṇhakkhayanti: taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ. anītikanti 'īti' vuccanti kilesā ca khandhā ca abhisaṅkhārā ca, ītippahānaṁ ītivūpasamaṁ ītipaṭinissaggaṁ ītipaṭippassaddhiṁ amataṁ nibbānanti 'taṇhakkhayamanītikaṁ'.

yassa natthi upamā kvacīti: 'yassā'ti nibbānassa natthi upamāti, upamā natthi upanidhā natthi, sadisaṁ natthi1 paṭibhāgo natthi na santi na saṁvijjanti nūpalabbhati, kvacīti: kvaci kimhici katthaci ajjhattaṁ vā bahiddhā vā ajjhattabahiddhā vā'ti 'yassa natthi upamā kvaci. '

tenāha thero piṅgiyo:

''yo me dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvacīti.

15.

kinnu tamhā vippavasasi2 muhuttampi piṅgiya,
gotamā bhūripaññaṇā gotamā bhūrimedhasā.

kinnu tamhā vippavasasīti: kinnu buddhamhā vippavasasi apesi apagacchasi3 vinā hosīti 'kinnu tamhā vippavasasi. '

muhuttamapi piṅgiyāti: muhuttamapi khaṇamapi layamapi vayamapī addhampīti muhuttamapi' piṅgiyāti bāvarī taṁ jāmātaraṁ nāmena ālapati.

gotamā bhūripaññāṇāti: gotamā bhūripaññāṇā ñāṇapaññāṇā paññādhajā paññāketumhā paññādhipateyyamhā vicayabahulā pavicayabahulā pekkhāyanabahulā samekkhāyanabahulā4 vibhūtavihārimhā taccaritā tabbahulā taggarukā tanninnā tapponā tappabbhārā tadadhimuttā tadadhipateyyamhāti 'gotamā bhūripaññāṇā. '

gotamā bhūri medhasāti 'bhūri' vuccati paṭhavī, bhagavā tāya paṭhavisamāya paññāya vipulāya vitthatāya samannāgato. 'medhā' vuccati paññā ''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi'' bhagavā imāya medhāya paññāya upeto samupeto upagato samupagato upapanno sampanno samannāgato. tasmā buddho sumedhasoti. 'gotama bhūrimedhasā'.

tenāha so brāhmaṇo:

15. ''kinnu tamhā vippavasasi muhuttamapi piṅgiya
gotamā bhūripaññāṇā gotamā (bhūrimedhasā''ti)

1. sadisā natthi - va-vi-ka
2. vippavasi - machasaṁ
3. apagacchi - machasaṁ
4. samokkhāyanadhammo - machasaṁ

[bjt page 454] [\x 454/]

16.

yo te dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvaci.

yo te dhammamadesesīti - 'yo'ti ''yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. dhammadesesīti 'dhamma'nti - ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde, pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkha, desehi paññapehi paṭṭhapehi vivari vibhaji uttānīakāsi
pakāsesīti 'yo te dhammamadesesi. '

sandiṭṭhikamakālikanti: sandiṭṭhikaṁ akālikaṁ ehipassikaṁ opanayikaṁ paccattaṁ veditabbaṁ viññūhīti evampi sandiṭṭhikaṁ. athavā yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā (adhigacchateva) phalaṁ vindati paṭilabhatīti evampi sandiṭṭhikaṁ. akālikanti: yathā manussā kālikaṁ dhanaṁ datvā anantarā na labbhanti kālaṁ āgamenti, nevāyaṁ dhammo. yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ, vindati paṭilabhati na parattha na paraloke, evaṁ akālikanti 'sandiṭṭhikamakālikaṁ'.

taṇhakkhayamanītikanti. 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. taṇhakkhayanti: taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ. anītikanti: 'īti' vuccanti kilesā ca khandhā ca abhisaṅkhārā ca. ītippahānaṁ ītivūpasamaṁ ītipaṭinissaggaṁ ītipaṭippassaddhiṁ amataṁ nibbānanti 'taṇhakkhayamanītikaṁ'

yassa natthi upamā kvacīti - yassāti nibbānassa, natthi upamāti upamā natthi, upanidhā natthiṁ1 sadisaṁ natthi2 paṭibhāgo natthi' na santi na saṁvijjati nūpalabbhati kvacīti: kvaci kimhici katthaci ajjhattā vā bahiddhā ajjhattabahiddhā vāti yassa natthi upamā kvaci. '
tenāha so bāvari brāhmaṇo:

''yo te dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvacīti.

1. upanidhi natthi - pana
2. pāṭibhāgo - pana

[bjt page 456] [\x 456/]

17.

nāhaṁ tamhā vippavasāmi muhuttampi brāhmaṇa,
gotamā bhūripaññāṇā gotamā bhūrimedhasā.

nāhaṁ tamhā vippavasāmīti: nāhaṁ buddhamhā vippavasāmi, apemi apagacchāmi vinā homīti 'nāhaṁ tamhā vippavasāmi'.

muhuttampi brāhmaṇāti: muhuttampi khaṇampi layampi vayampi addhampīti 'muhuttampi'. brāhmaṇāti gāravena mātulaṁ ālapati.

gotamā bhuripaññāṇāti: gotamā bhūripaññāṇā ñāṇapaññāṇā paññādhajā (paññāketumhā) paññādhipateyyamhā vicayabahulā pavicayabahulā pekkhāyanabahulā samekkhāyanabahulā vibhūtavihārimhā taccaritā tabbahulā taggarukā tanninnā tapponā tappabbhārā tadadhimuttā tadadhipateyyamhāti gotamā bhuripaññāṇā.

gotamā bhurimedhasāti: bhuri vuccati paṭhavī. bhagavā tāya paṭhavisamāya paññāya vipulāya vitthatāya samannāgato. 'medhā' vuccati paññā, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. bhagavā imāya medhāya paññāya upeto samupeto upagato samupagato upapanno sampanno samannāgato, tasmā buddho sumedhasoti 'gotamo bhurimedhasā'

tenāha thero piṅgiyo:

''nāhaṁ tamhā vippavasāmi muhuttampi brāhmaṇa,
gotamā bhūripaññāṇā gotamā bhūrimedhasā''ti.

18.

yo me dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvaci.

yo me dhammamadesesīti - yo so bhagavā sayambhū anācariyako pubbe
ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. dhammadesesīti 'dhamma'nti - ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde, pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkha, desehi paññapehi paṭṭhapehi vivari vibhaji uttānīakāsi
pakāsesīti 'yo me dhammamadesesi. '

[bjt page 458] [\x 458/]

sandiṭṭhikamakālikanti: sandiṭṭhikaṁ akālikaṁ ehipassikaṁ opanayikaṁ paccattaṁ veditabbaṁ viññūhīti. evampi sandiṭṭhikaṁ, athavā yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhatīti evampi sandiṭṭhikaṁ. akālikanti: yathā manussā kālikaṁ dhanaṁ datvā anantarā na labhanti, kālaṁ āgamenti, nevāyaṁ dhammo yo diṭṭheva dhamme ariyaṁ aṭṭhaṅgikaṁ maggaṁ bhāveti. tassa maggassa anantarā samanantarā adhigacchateva phalaṁ vindati paṭilabhati na parattha na paraloketi 'evaṁ akālikanti 'sandiṭṭhikamakālikaṁ'.

taṇhakkhayamanītikanti. 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. taṇhakkhayanti: taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ. anītikanti: 'īti' vuccanti kilesā ca khandhā ca abhisaṅkhārā ca. ītippahānaṁ ītivūpasamaṁ ītipaṭinissaggaṁ ītipaṭippassaddhiṁ amataṁ nibbānanti 'taṇhakkhayamanītikaṁ'

yassa natthi upamā kvacīti - yassāti nibbānassa, natthi upamāti: upamā natthi, upanidhā natthi1 sadisaṁ natthi paṭibhāgo natthi' na santi na saṁvijjati nūpalabbhati kvacīti: kvaci kimhici katthaci ajjhattā vā bahiddhā ajjhattabahiddhā vāti yassa natthi upamā kvaci. '
tenāha thero piṅgiyo:

''yo me dhammamadesesi sandiṭṭhikamakālikaṁ,
taṇhakkhayamanītikaṁ yassa natthi upamā kvacī''ti.

19.

passāmi naṁ manasā cakkhunā vā2.
rattiṁ divaṁ brāhmaṇa, appamatto,
namassamāno vivasemi rattiṁ3.
teneva maññāmi avippavāsaṁ.

passāmi naṁ manasā cakkhunā vāti: yathā cakkhumā puriso āloke rūpagatāni passeyya, dakkheyya olokeyya nijjhāyeyya upaparikkheyya evamevāhaṁ buddhaṁ bhagavantaṁ manasā passāmi, dakkhāmi olokemi nijjhāyāmi upaparikkhāmīti 'passāmi naṁ manasā cakkhunā vā'.

1. upanidhi natthi - pana
2. cakkhunā ca-va-vi-ka
3. namassamānova vasemi rattiṁ - sa

[bjt page 460] [\x 460/]

rattiṁ divaṁ brāhmaṇa appamattoti - rattiṁ ca divā ca buddhānussatiṁ manasā bhāvento, appamattoti 'rattiṁ divaṁ brāhmaṇa appamatto'.

namassamāno vivasemi (rattinti) - 'namassamāno'ti kāyena vā namassamāno, vācāya vā namassamāno, cittena vā namassamāno, anvatthapaṭipattiyā vā namassamāno, dhammānudhammapaṭipattiyā vā namassamāno, sakkārayamāno, 1. garukārayamāno2. mānayamāno pūjayamāno rattiṁ divaṁ vivasemi, atināmemi atikkamāmīti 'namassamāno vivasemi rattiṁ'.

teneva maññāmi avippavāsanti: tāya buddhānussatiyā bhāvento. avippavāsoti taṁ maññāmi avippavutthoti3 'taṁ maññāmi jānāmi evaṁ jānāmi evaṁ (ājānāmi), evaṁ vijānāmi, evaṁ paṭivijānāmi, evaṁ paṭivijjhāmīti 'teneva maññāmi avippavāsaṁ. '

tenāha thero piṅgiyo:

''passāmi naṁ manasā cakkhunā vā
rattiṁ divaṁ brāhmaṇa appamatto,
namassamāno vivasemi rattiṁ
teneva maññāmi avippavāsa''nti.

20.

saddhā ca pītī ca mano satī ca4
nāpenti me gotamasāsanamhā,
yaṁ yaṁ disaṁ vajati5 bhūripañño
sa te na teneva nato'hamasmi.

saddhā ca pītī ca mano satīcāti - 'saddhā'ti ''yā ca bhagavantaṁ ārabbha saddhā saddahanā okappanā abhippasādo6 saddhā saddhindriyaṁ saddhābalaṁ saddhāsatthaṁ saddhāpāsādo saddhāāloko saddhāobhāso saddhāpajjoto saddhāratanaṁ amoho dhammavicayo sammādiṭṭhi. pītīti: ''yā bhagavantaṁ ārabbha pīti pāmojjaṁ7 āmodanā8 pamodanā hāso pahāso vitti tuṭṭhi odagyaṁ attamanatā cittassa''. manoti ''yaṁ ca bhagavantaṁ ārabbha cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu''. satīti: ''yā bhagavantaṁ ārabbha sati anussati patissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsatīti'' saddhā ca pītī ca mano satīca'.

1. sakkāramāno: machasaṁ va-vi-ka
2. garukāramāno - machasaṁ va-vi-ka
3. avippavuṭṭhoti - machasaṁ.
4. satimatā - pana
5. yaṁ yaṁ disaṁ bhajati - va-vi-ka
6. atippasādo - va-vi-ka
7. pāmujjaṁ - sahā,
8. modanā āmodanā - machasaṁ

[bjt page 462] [\x 462/]

nāpenti me gotamasāsanamhāti: ime cattāro dhammā gotamasāsanā buddhasāsanā jinasāsanā tathāgatasāsanā devadevasāsanā arahantasāsanā. nāpentīti nāpenti na gacchanti na vijahanti na vināsentīti 'nāpenti me gotamasāsanamhā'.

yaṁ yaṁ disaṁ vajati bhūripaññoti: 'yaṁ yaṁ disan'ti puratthimaṁ vā disaṁ pacchimaṁ vā disaṁ dakkhiṇaṁ vā disaṁ uttaraṁ vā disaṁ vajati gacchati kamati abhikkamati, bhūripaññoti: bhūripañño mahāpañño tikkhapañño puthupañño hāsapañño javanapañño nibbedhikapañño. 'bhūri' vuccati paṭhavī, tāya paṭhavisamāya paññāya vipulāya vitthatāya samannāgatoti 'yaṁ yaṁ vajati bhuripañño'.

sa tena teneva nato 'hamasmīti: so yena buddho tena teneva nato tantinno tappono tappabhāro tadadhimutto tadadhipateyyoti 'sa tena teneva nato 'hamasmi'.

tenāha thero piṅgiyo:

''saddhā ca pītī ca mano satī ca
nāpenti me gotamasāsanamhā,
yaṁ yaṁ disaṁ vajati bhūripañño
sa tena teneva nato 'hamasmī''ti.

21.

(jiṇṇassa) me dubbalathāmakassa
teneva kāyo na paleti1 tattha,
saṅkappayattāya2 vajāmi niccaṁ
mano hi me brāhmaṇa tena yutto.

jiṇṇassa me dubbalathāmakassāti - 'jiṇṇassā'ti jiṇṇassa vuddhassa mahallakassa addhagatassa vayo anupattassa dubbalathāmakassāti: dubbalathāmakassa appathāmakassa parittathāmakassāti 'jiṇṇassa me dubbalathāmakassa'.

teneva kāyo na paleti tatthāti: kāyo yena buddho tena na paleti na vajati na gacchati nābhikkamatīti 'teneva kāyo na paleti tattha'.

1. pareti - sa
2. saṅkappayantāya - machasaṁ, syā

[bjt page 464] [\x 464/]

saṅkappayattāya vajāmi niccanti - saṅkappagamanena vitakkagamanena ñāṇagamanena paññāgamanena buddhigamanena vajāmi gacchāmi abhikkamāmīti 'saṅkappayattāya vajāmi niccaṁ'.
mano hi me brāhmaṇa tena yuttoti 'mano'ti ''yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu. mano hi me brāhmaṇa tena yuttoti: mano yena buddho tena yutto payutto saṁyuttoti 'mano hi me brāhmaṇa tena yutto:

tenāha thero piṅgiyo. '

''jiṇṇassa me dubbalathāmakassa
teneva kāyo na paleti tattha,
saṁkappayattāya vajāmi niccaṁ
mano hi me brāhmaṇa tena yutto''ti.

22.

paṅke sayāno pariphandamāno
dīpā dīpaṁ1 upapalaviṁ, 2
athaddasāsiṁ sambuddhaṁ
oghatiṇṇamanāsavaṁ.

paṅke sayāno pariphandamānoti - 'paṅke sayāno'ti kāmapaṅke kāmakaddame kāmakilese kāmapalipe3 kāmapariḷāhe kāmapaḷibodhe semāno sayamāno vasamāno āvasamāno parivasamānoti paṅke sayāno. pariphandamānoti: taṇhāphandānāya phandamāno, diṭṭhiphandanāya phandamāno, kilesaphandanāya phandamāno payogaphandanāya phandamāno, vipākaphandanāya phandamāno, manoduccaritaphandanāya phandamāno, ratto rāgena phandamāno, duṭṭho dosena phandamāno, (mūḷho) mohena phandamāno, vinibaddho4' mānena phandamāno, parāmaṭṭho diṭṭhiyā phandamāno, vikkhepagato uddhaccena phandamāno, aniṭṭhaṁ gato vicikicchāya phandamāno, thāmagato anusayehi phandamāno, lābhena phandamāno, alābhena phandamāno, yasena phandamāno, ayasena phandamāno, pasaṁsāya phandamāno, nindāya phandamāno, sukhena phandamāno, dukkhena phandamāno,

1. disādisaṁ -va-vi-ka
2. upallaviṁ - machasaṁ,
3. kāmabaḷise - machasaṁ, syā,
kāmapalise - va-vi-ka
4. vinibandho - machasaṁ, syā, va-vi-ka

[bjt page 466] [\x 466/]

jātiyā phandamāno, jarāya phandamāno, byādhinā phandamāno, maraṇena phandamāno, (sokaparidevadukkhadomanassupāyāsehi) phandamāno, nerayikena dukkhena phandamāno, tiracchānayonikena dukkhena phandamāno, pettivisayikena1 dukkhena phandamāno, mānusakena2 dukkhena phandamāno, gabbhokkantimūlakena dukkhena phandamāno, gabbhaṭṭhitimūlakena dukkhena phandamāno, gabbhavuṭṭhānamūlakena dukkhena phandamāno, jātassupanibandhakena dukkhena phandamāno, jātassa (parādheyyakena) dukkhena phandamāno, (attūpakkamena) dukkhena phandamāno, parūpakkamena dukkhena phandamāno, saṅkhāradukkhena phandamāno, viparināmadukkhena phandamāno, cakkhurogena dukkhena phandamāno, sotarogena dukkhena phandamāno, ghānarogena dukkhena phandamāno, jivhārogena dukkhena phandamāno, kāyarogena dukkhena phandamāno, sīsarogena dukkhena phandamāno, kaṇṇarogena dukkhena phandamāno, mukharogena dukkhena phandamāno, dantarogena dukkhena phandamāno, kāsena sāsena pināsena ḍahena3 jarena kucchirogena mucchāya pakkandikāya sūlāya visucīkāya kuṭṭhena gaṇḍena kilāsena sosena apamārena dadduyā kaṇḍuyā kacchuyā rakhasāya vitacchikāya lohitapittena4 madhumehena aṁsāya piḷakāya bhagandalena pittasamuṭṭhānena ābādhena semhasamuṭṭhānena ābādhena vātasamuṭṭhānena ābādhena sannipātikena ābādhena utuparināmajena ābādhena visamaparihārajena ābādhena opakkamikena ābādhena kammavipākajena ābādhena sītena uṇhena (jighacchāya) pipāsāya uccārena passāvena ḍaṁsamakasavātātapasiriṁsapasamphassena dukkhena mātumaraṇena dukkhena pitumaraṇena dukkhena puttamaraṇena dukkhena dhītumaraṇena dukkhena ñātivyasanena dukkhena bhogavyasanena dukkhena rogavyasanena dukkhena sīlavyasanena dukkhena diṭṭhivyasanena dukkhena phandamāno samphandamāno vipphandamāno vedhamāno pavedhamāno sampavedhamānoti 'paṅke sayāno pariphandamāno'.

dīpā dīpaṁ upapalavinti satthārato satthāraṁ dhammakkhānato dhammakkhānaṁ gaṇato gaṇaṁ diṭṭhiyā diṭṭhiṁ paṭipadāya paṭipadaṁ maggato maggaṁ plaviṁ uplaviṁ upaplaviṁ samupaplavinti (dīpādīpaṁ upaplaviṁ. )

1. pittivisasikena - pana.
2. manussakena - ma-va-vi-ka
mānusikene machasaṁ
3. ḍāhena -va-vi-ka, machasaṁ,
4. lohitena pittena - pa-vi-ka, syā

[bjt page 468] [\x 468/]

athaddasāsiṁ sambuddhanti - 'athā'ti padasandhi padasaṁsaggo padapāripuri akkharasamavāyo byañjanasiliṭṭhatā padānupubbatā1 petaṁ 'athā'ti, addasāsinti: addasaṁ addakkhiṁ apassiṁ paṭivijjhaṁ buddhoti: yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddhoti, 'athaddasāsiṁ sambuddhaṁ'.

oghatiṇṇamanāsavanti - 'oghatiṇṇa'nti bhagavā kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, sabbasaṁsārapathaṁ tiṇṇo, uttiṇṇo nittiṇṇo atikkanto samatikkanto vītivatto so vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho. dukkhaṁ tassa pariññāya, samudayo pahīno, maggo bhāvito, nirodho sacchikato abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo pannadhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitvā uttamapuriso paramapuriso paramappattipatto.

so neva ācināti, na apacināti, apacinitvā ṭhito, neva pajahati, na upādiyati, pajahitvā ṭhito, neva visineti, na ussineti, visinetvā ṭhito. neva dhūpeti, na sandhupeti, vidhupetvā ṭhito. asekhena sīlakkhandhena samannāgatattā ṭhito.

asekhena samādhikkhandhena samannāgato ṭhito paññākkhandhena samannāgato ṭhito vimuttikkhandhena samannāgato ṭhito. vimuttiñāṇadassanakkhandhena samannāgato ṭhito. saccaṁ sampaṭipādiyitvā ṭhito. ejaṁ samatikkamitvā ṭhito. kilesaggiṁ pariyādiyitvā ṭhito. aparigamanatāya ṭhito, kathaṁ samādāya ṭhito, muttipaṭisevanatāya ṭhito. mettāya pārisuddhiyā ṭhito, karuṇāya parisuddhiyā ṭhito muditāya parisuddhiyā ṭhito upekkhāya parisuddhiyā ṭhito, accantapārisuddhiyā ṭhito, akammayatāya, parisuddhiyā ṭhito, vimuttattā ṭhito, saṁtusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, uppattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo arahā.

''tassāyaṁ pacchimakoṭi - carimoyaṁ samussayo,
jātimaraṇasaṁsāro - natthi tassa punabbhavo''ti

'oghatiṇṇaṁ'. anāsavanti: cattāro āsavā: kāmāsavo bhavāsavo diṭṭhāsavo avijjāsavo, te āsavā buddhassa bhagavato pahīnā ucchinnamūlā tālāvatthukatā anabhāvakatā āyatiṁ anuppādadhammā, tasmā buddho anāsavo ti 'oghatiṇṇamanāsavaṁ'.
tenāha thero piṅgiyo:

''paṅke sayāno pariphandamāno
dīpādīpaṁ upaplaviṁ, 2
athaddasāsiṁ sambuddhaṁ
oghatiṇṇamanāsava''nti. ''

23

yathā ahu vakkali muttasaddho
bhadrāvudho ālavi gotamo ca,
evameva tvampi pamuñcassu saddhaṁ
gamissasi tvaṁ piṅgiya maccudheyyassa pāraṁ.

yathā ahu vakkali muttasaddho bhadrāvudho ālavigotamo cāti yathā vakkalithero muttasaddho3 saddhāgaruko saddhāpubbaṅgamo saddhādhimutto4 saddhādhipateyyo arahattappatto, yathā bhadrāvudho thero muttasaddho saddhāgaruko saddhāpubbaṅgamo saddhādhimutto saddhādhipateyyo arahattappatto. yathā ālavigotamo thero muttasaddho saddhāgaruko saddhāpubbaṅgamo saddhādhimutto saddhādhipateyyo arahattappattoti yathā ahu vakkali muttasaddho bhadrāvudho ālavigotamo ca.

1. pubbatā metaṁ athāti - - - va-vi-ka.
2. pallaviṁ upallaviṁ sampallaviṁ - machasaṁ.
3. saddho - machasaṁ
4. saddhāvimutto - pana.

[bjt page 470] [\x 470/]

evameva tvampi pamuñcassu saddhanti - evameva tvampi1 saddhaṁ muñcassu pamuñcassu sampamuñcassu adhimuñcassu okappehi. 'sabbe saṅkhārā aniccā'ti saddhaṁ muñcassu pamuñcassu sampamuñcassu adhimuñcassu okappehi, 'sabbe saṅkhārā dukkhā'ti saddhaṁ muñcassu pamuñcassu sampamuñcassu adhimuñcassu okappehi, 'sabbe dhammā anattā'ti saddhaṁ muñcassu pamuñcassu sampamuñcassu adhimuñcassu okappehi, ''avijjāpaccayā saṅkhārā''ti saddhaṁ muñcassu pamuñcassu sampamuñcassu adhimuñcassu okappehi, ''saṅkhārapaccayā viññāṇa''nti saddhaṁ muñcassu pamuñcassu sampamuñcassu adhimuñcassu okappehi, viññāṇapaccayā nāmarūpanti saddhaṁ muñcassu pamuñcassu sampamuñcassu adhimuñcassu okappehi, nāmarūpapaccayā salāyatananti saddhaṁ muñcassu pamuñcassu sampamuñcassu adhimuñcassu okappehi, salāyatanapaccayā phasso'ti saddhaṁ muñcassu pamuñcassu sampamuñcassu adhimuñcassu okappehi, phassapaccayā vedanā'ti saddhaṁ muñcassu pamuñcassu sampamuñcassu adhimuñcassu okappehi, vedanāpaccayā taṇhā'ti saddhaṁ muñcassu pamuñcassu sampamuñcassu adhimuñcassu okappehi, taṇhāpaccayā upādānanti saddhaṁ muñcassu pamuñcassu sampamuñcassu adhimuñcassu okappehi, bhavapaccayā jātī'ti saddhaṁ muñcassu pamuñcassu sampamuñcassu adhimuñcassu okappehi, jātipaccayā jarāmaraṇanti saddhaṁ muñcassu pamuñcassu sampamuñcassu adhimuñcassu okappehi, avijjānirodhā saṅkhāranirodho'ti saddhaṁ muñcassu pamuñcassu sampamuñcassu adhimuñcassu okappehi, saṅkhāranirodhā viññāṇanirodho'ti saddhaṁ muñcassu pamuñcassu sampamuñcassu adhimuñcassu okappehi, viññāṇanirodhā nāmarūpanirodho'ti saddhaṁ muñcassu pamuñcassu sampamuñcassu adhimuñcassu okappehi, nāmarūpanirodhā salāyatananirodho'ti saddhaṁ muñcassu pamuñcassu sampamuñcassu adhimuñcassu okappehi, saḷāyatananirodhā phassanirodho'ti saddhaṁ muñcassu pamuñcassu sampamuñcassu adhimuñcassu okappehi, phassanirodhā vedanānirodho'ti saddhaṁ muñcassu pamuñcassu sampamuñcassu adhimuñcassu okappehi, vedanānirodhā taṇhānirodho'ti saddhaṁ muñcassu pamuñcassu sampamuñcassu adhimuñcassu okappehi, taṇhānirodhā upādānanirodho'ti saddhaṁ muñcassu pamuñcassu sampamuñcassu adhimuñcassu okappehi, upādānanirodhā bhavanirodho'ti saddhaṁ muñcassu pamuñcassu sampamuñcassu adhimuñcassu okappehi, bhavanirodhā jātinirodho'ti saddhaṁ muñcassu pamuñcassu sampamuñcassu adhimuñcassu okappehi, jātinirodhā jarāmaraṇanirodho'ti saddhaṁ muñcassu pamuñcassu sampamuñcassu adhimuñcassu okappehi, idaṁ dukkhanti saddhaṁ muñcassu pamuñcassu sampamuñcassu adhimuñcassu okappehi, ayaṁ dukkhasamudayoti saddhaṁ muñcassu pamuñcassu sampamuñcassu adhimuñcassu okappehi, ayaṁ dukkhanirodhoti saddhaṁ muñcassu pamuñcassu sampamuñcassu adhimuñcassu okappehi, ayaṁ dukkhanirodhagāminīpaṭipadāti saddhaṁ muñcassu pamuñcassu sampamuñcassu adhimuñcassu okappehi, ime āsavā'ti saddhaṁ muñcassu pamuñcassu sampamuñcassu adhimuñcassu okappehi, ayaṁ āsavanirodhoti saddhaṁ muñcassu pamuñcassu sampamuñcassu adhimuñcassu okappehi, ayaṁ āsavanirodhagāminīpaṭipadā'ti saddhaṁ muñcassu pamuñcassu sampamuñcassu adhimuñcassu okappehi, ime dhammā abhiññeyyāti saddhaṁ muñcassu pamuñcassu sampamuñcassu adhimuñcassu okappehi, ime dhammā pariññeyyāti saddhaṁ muñcassu pamuñcassu sampamuñcassu adhimuñcassu okappehi, ime dhammā pahātabbāti saddhaṁ muñcassu pamuñcassu sampamuñcassu adhimuñcassu okappehi, ime dhammā bhāvetabbāti saddhaṁ muñcassu pamuñcassu sampamuñcassu adhimuñcassu okappehi, ime dhammā sacchikātabbāti saddhaṁ muñcassu pamuñcassu sampamuñcassu adhimuñcassu okappehi, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca saddhaṁ muñcassu pamuñcassu sampamuñcassu adhimuñcassu okappehi, pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca saddhaṁ muñcassu pamuñcassu sampamuñcassu adhimuñcassu okappehi, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca saddhaṁ muñcassu pamuñcassu sampamuñcassu adhimuñcassu okappehi, 'yaṁ kiñci samudayadhammaṁ taṁ nirodhadhamma'nti saddhaṁ muñcassu pamuñcassu sampamuñcassu adhimuñcassu okappehīti 'evameva tvampi' pamuñcassu saddhaṁ'.
. 7
gamissasi tvaṁ piṅgiya maccudheyyassa pāranti: 'maccudheyyaṁ' vuccati kilesā ca khandhā ca abhisaṅkhārā ca. maccudheyyassa pāraṁ vuccati amataṁ nibbānaṁ ''yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. gamissasi tvaṁ piṅgiya maccudheyyassa pāranti: tvaṁ pāraṁ gamissasi pāraṁ adhigamissasi pāraṁ passissasi pāraṁ sacchikarissasīti 'gamissasi tvaṁ piṅgiya maccudheyyassa pāraṁ'.
tenāha bhagavā:

yathā ahu vakkali muttasaddho
bhadrāvudho ālavigotamo ca,
evameva tvampi pamuñcassu saddhaṁ
gamissasi tvaṁ piṅgiya maccudheyyassa pāranti.

24

esa bhīyo pasīdāmi sutvāna munito vaco,
vivattacchado3 sambuddho akhilo paṭibhānavā.

esa bhīyo pasīdāmīti - esa bhīyo pasīdāmi, bhīyo bhīyo saddahāmi bhīyo bhīyo (okappemi), bhīyo bhīyo adhimuccāmi, 'sabbe saṅkhārā aniccā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, 'sabbe saṅkhārā dukkhā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, 'sabbe dhammā anattā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ''avijjāpaccayā saṅkhārā''ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ''saṅkhārapaccayā viññāṇa''nti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, viññāṇapaccayā nāmarūpanti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, nāmarūpapaccayā salāyatananti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, saḷāyatanapaccayā phasso'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, phassapaccayā vedanā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, vedanāpaccayā taṇhā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, taṇhāpaccayā upādānanti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, bhavapaccayā jātī'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, jātipaccayā jarāmaraṇanti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, avijjānirodhā saṅkhāranirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, saṅkhāranirodhā viññāṇanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, viññāṇanirodhā nāmarūpanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, nāmarūpanirodhā salāyatananirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, saḷāyatananirodhā phassanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, phassanirodhā vedanānirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, vedanānirodhā taṇhānirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, taṇhānirodhā upādānanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, upādānanirodhā bhavanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, bhavanirodhā jātinirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, jātinirodhā jarāmaraṇanirodho'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, idaṁ dukkhanti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ayaṁ dukkhasamudayoti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ayaṁ dukkhanirodhoti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ayaṁ dukkhanirodhagāminīpaṭipadāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime āsavā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ayaṁ āsavanirodhoti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ayaṁ āsavanirodhagāminīpaṭipadā'ti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime dhammā abhiññeyyāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime dhammā pariññeyyāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime dhammā pahātabbāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime dhammā bhāvetabbāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, ime dhammā sacchikātabbāti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmi, 'yaṁ kiñci samudayadhammaṁ taṁ nirodhadhamma'nti bhīyo bhīyo pasīdāmi, bhīyo bhīyo saddahāmi, bhīyo bhīyo okappemi, bhīyo bhīyo adhimuccāmīti 'esa bhīyo pasīdāmi'.

1. tvaṁ - va-vi-ka, machasaṁ,
2. tvaṁ - pa-va-vi-ka.
3. vivattacchaddo - pana,
vivaṭṭacchado - machasaṁ.

[bjt page 472] [\x 472/]

sutvāna munino vacoti - 'munī'ti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

1. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. ''na monena muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccatī. ''

5. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

sutvāna munino vacoti tuyhaṁ vacanaṁ byappathaṁ desanaṁ anusāsanaṁ anusiṭṭhiṁ1 sutvāna2 uggahetvāna upadhārayitvāna upalakkhiyitvānāti 'sutvāna munino vaco'.

vivattacchado sambuddhoti - 'chadana'nti pañca chadanānīti: taṇhāchadanaṁ diṭṭhichadanaṁ kilesachadanaṁ duccaritachadanaṁ avijjāchadanaṁ tāni chadanāni buddhassa bhagavato vivaṭāni3 viddhaṁsitāni ugghaṭitāni samugghaṭitāni pahīnāni samucchinnāni vūpasannāni paṭippassaddhāni abhabbuppattikāni ñāṇagginā daḍḍhāni, tasmā buddho vivattacchado. 'buddho'ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ. buddhoti kenaṭṭhena buddho: bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti buddho ekantavītadosoti buddho, ekantavītamohoti buddho, ekantanikkilesoti buddho ekāyanamaggaṁ gatoti, buddho eko anuttaraṁ sammāsambodhiṁ abhisambuddhoti buddho. abuddhivihatattā buddhipaṭilābhāti buddho. buddhoti netaṁ nāmaṁ mātarā kataṁ, na pitarā kataṁ na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ buddhoti 'vivattacchado sambuddho'.

akhilo paṭibhānavāti 'akhilo'ti rāgo khilo, doso khilo, moho khilo, kodho khilo, upanāho khilo, makkho khilo, paḷāso khilo, issā khilo, macchariyaṁ khilo, māyā khilo, sāṭheyyaṁ khilo, thambho khilo, sārambho khilo, māno khilo, atimāno khilo, mado khilo, pamādo khilo, sabbe kilesā khilā, sabbe duccaritā khilā, sabbe darathā khilā, sabbe pariḷāhā khilā, sabbe santāpā khilā, sabbākusalābhisaṁkhārā khilā. te khilā buddhassa bhagavato pahīnā ucchinnamūlā tālāvatthukatā anabhāvakatā4 āyatiṁ anuppādadhammā, tasmā buddho akhilo. paṭibhānavāti: tayo paṭibhānavanto: pariyattipaṭibhānavā paripucchāpaṭibhānavā. adhigamapaṭibhānavā: katamo pariyatti paṭibhānavā: idhekaccassa pakatiyā5 pariyāputaṁ6 'hoti: suttaṁ geyyaṁ vyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ' tassa pariyattiṁ nissāya paṭibhāti ayaṁ pariyattipaṭibhānavā.

katamo paripucchā paṭibhānavā: idhekacco paripucchito hoti atthe ca ñāye ca lakkhaṇe ca kāraṇe ca ṭhānāṭhāne ca. tassa paripucchaṁ nissāya paṭibhāti ayaṁ paripucchāpaṭibhānavā. katamo adhigamapaṭibhānavā: idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo cattāro ca ariyamaggā cattāri ca sāmaññaphalāti catasso paṭisambhidāyo cha ca abhiññāyo. tassa attho ñāto, dhammo ñāto, nirutti ñātā. atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti. imesu tīsu ñāṇesu ñāṇaṁ paṭibhānapaṭisambhidā. bhagavā imāya (paṭibhānapaṭisambhidāya) upeto samupeto upagato samupagato upapanno sampanno samannāgato tasmā buddho paṭibhānavā. yassa pariyatti natthi, paripucchā natthi, adhigamo natthi, kiṁ tassa paṭibhāyissatīti 'akhilo paṭibhānavā'.

1. anusandhiṁ - pa va vi ka
anusiṭṭhaṁ - machasaṁ
2. sutvā sunitva uggahetvā upadhāretvā - pana
3. vigatāni - va-vi-ka
4. anabhāvaṁgatā - va-vi-ka, ma cha syā,
5. buddhavacanaṁ pakatiyā - machasaṁ,
6. pariyā sumaṁ - syā.

[bjt page 474] [\x 474/]

tenāha thero piṅgiyo:

''esa bhīyo pasīdāmi sutvāna munino vaco,
vivattacchado sambuddho akhilo paṭibhānavā''ti.

25

adhideve abhiññāya sabbaṁ vedi paroparaṁ,
pañhānantakaro satthā kaṅkhīnaṁ paṭijānataṁ.

adhideve abhiññāyāti - devā'ti tayo devā sammutidevā uppattidevā visuddhidevā. katame sammutidevā: 'sammutidevā' vuccanti rājāno ca rājakumārā ca deviyo ca, ime vuccanti sammutidevā. katame uppattidevā: 'uppattidevā' vuccanti cātummahārājikā devā tāvatiṁsā devā yāmā devā tusitā devā nimmāṇaratī devā paranimmitavasavattī devā brahmakāyikā devā ye ca devā taduttari ime vuccanti uppattidevā. katame visuddhidevā: 'visuddhidevā' vuccanti tathāgatā tathāgatasāvakā arahanto khīṇāsavā, ye ca paccekasambuddhā, ime vuccanti visuddhidevā. bhagavā sammutideve adhidevāti1 abhiññāya uppattideve adhidevāti1. abhiññāya visuddhideve adhidevāti abhiññāya jānitvā tulayitvā tīrayitvā vibhāvayitvā katvāti adhideve abhiññāya.

sabbaṁ vedi paroparanti: bhagavā attano ca paresaṁ ca adhidevakare dhamme vedi aññāsi apassi2. paṭivijjha. katame attano adhidevakarā dhammā: sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripurikāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni sattabojjhaṅge ariyo aṭṭhaṅgiko maggo. ime vuccanti attano adhidevakarā dhammā. katame paresaṁ adhidevakarā dhammā: sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripurikāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni sattabojjhaṅge ariyo aṭṭhaṅgiko maggo. ime vuccanti paresaṁ adhidevakarā dhammā. evaṁ bhagavā attano ca paresaṁ ca adhidevakare dhamme vedi aññāsi. apassi2 paṭivijjhati 'sabbaṁ vedi paroparaṁ'.

1. atidevāti-va-vi-ka
2. passi-va-vi-ka

[bjt page 476] [\x 476/]

pañhānantakaro satthāti: bhagavā pārāyanikapañhānaṁ antakaro pariyantakaro paricchedakaro parivaṭumakaro. sabhiyapañhānaṁ (antakaro) pariyantakaro, paricchedakaro parivaṭumakaro sakkapañhānaṁ suyāmapañhānaṁ bhikkhupañhānaṁ bhikkhunīpañhānaṁ upāsakapañhānaṁ upāsikāpañhānaṁ rājapañhānaṁ khattiyapañhānaṁ brāhmaṇapañhānaṁ vessapañhānaṁ suddapañhānaṁ devapañhānaṁ brahmapañhānaṁ antakaro pariyantakaro paricchedakaro parivaṭumakaroti pañhānantakaro. satthāti: bhagavā sattavāho yathā satthavāho satthe1. kantāraṁ tāreti, corakantāraṁ tāreti, vāḷakantāraṁ tāreti, dubbhikkhakantāraṁ tāreti, nirudakakantāraṁ tāreti, uttāreti nittāreti patāreti khemantabhūmiṁ2 saṁpāpeti. evameva bhagavā satthavāho satte kantāraṁ tāreti jātikantāraṁ tāreti, jarākantāraṁ tāreti, vyādhikantāraṁ tāreti. maraṇakantāraṁ tāreti, sokaparidevadukkhadomanassupāyāsakantāraṁ tāreti, rāgakantāraṁ tāreti, dosakantāraṁ tāreti, mohakantāraṁ tāreti, mānakantāraṁ tāreti, diṭṭhikantāraṁ tāreti, kilesakantāraṁ tāreti, duccaritakantāraṁ tāreti, rāgagahanaṁ tāreti, dosagahanaṁ tāreti, mohagahanaṁ tāreti, diṭṭhigahaṇaṁ tāreti, kilesagahanaṁ tāreti, duccaritagahanaṁ tāreti uttāreti nittāreti patāreti khemantabhūmiṁ amataṁ nibbānaṁ sampāpetīti evampi bhagavā satthavāho,

athavā bhagavā netā vinetā anunetā paññāpetā nijjhāpetā pekkhetā3 pasādetāti evampi bhagavā satthavāho. athavā bhagavā anuppannassa maggassa uppādetā asañjātassa maggassa sañjanetā. anakkhātassa maggassa akkhātā, maggaññu maggavidū maggakovido maggānugā ca panassa4 etarahi sāvakā viharanti pacchā samannāgatāti evampi bhagavā satthavāhoti.

kaṅkhīnaṁ paṭijānatanti: sakaṅkhā āgantvā nikkaṅkhā5 sampajjanti salekhā6 āgantvā nillekhā sampajjanti sadveḷhakā āgantvā nidveḷhakā sampajjanti savicikicchā āgantvā nibbicikicchā sampajjanti sarāgā āgantvā vītarāgā sampajjanti sadosā āgantvā vītadosā sampajjanti samohā āgantvā vītamohā sampajjanti sakilesā āgantvā nikkilesā sampajjantīti 'kaṅkhīnaṁ paṭijānataṁ'

tenāha thero piṅgiyo:

''adhideve abhiññāya sabbaṁ vedi paroparaṁ,
pañhānantakaro satthā kaṅkhīnaṁ paṭijānata''nti.

1. satthaṁ pana
2. khemantaṁ - machasaṁ
3. pekkhatā - machasaṁ
4. maggānugāva pana - machasaṁ
5. nissaṅkā - pana
6. sallekhā - machasaṁ
7. saṁkīlesa - pana

[bjt page 478] [\x 478/]

26.

asaṁhīraṁ asaṅkuppaṁ
yassa natthi upamā kvaci,
addhā gamissāmi na mettha kaṅkhā
evaṁ maṁ dhārehi adhimuttacittaṁ.

asaṁhīraṁ asaṅkuppanti: asaṁhīraṁ vuccati amataṁ nibbānaṁ ''yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. asaṁhīranti: rāgena dosena mohena kodhena upanāhena makkhena palāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbapariḷāhehi sabbāsavehi sabbadarathehi sabbasantāpehi sabbākusalābhisaṁkhārehi asaṁhāriyaṁ nibbānaṁ niccaṁ dhuvaṁ sassataṁ aviparināmadhammanti asaṁhīraṁ asaṁkuppanti: 'asaṁkuppaṁ' vuccati amataṁ nibbānaṁ, yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ, yassa na uppādo paññāyati, na vayo paññāyati, na tassa aññathattaṁ paññāyati, nibbānaṁ niccaṁ dhuvaṁ sassataṁ aviparināmadhammanti 'asaṁhīraṁ asaṁkuppaṁ'.

yassa natthi upamā kvacīti - 'yassā'ti nibbānassa1 natthi upamā ti upamā natthi upanidhā natthi sadisaṁ natthi paṭibhāgo natthi na santi na saṁvijjati nūpalabbhati. kvacīti. kvaci kimhici katthaci ajjhattaṁ vā bahiddhā va ajjhattabahiddhā vāti. 'yassa natthi upamā kvaci'.

addhā gamissāmi na mettha kaṅkhāti 'addhā'ti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ anvatthavacanaṁ apaṇṇakavacanaṁ aviruddhavacanaṁ avatthāpanavacanametaṁ 'addhā'ti. gamissāmīti gamissāmi adhigamissāmi phassissāmi3 sacchikarissāmīti 'addhāgamissāmi'. na mettha kaṅkhāti 'etthā'ti nibbāne. kaṅkhā natthi vicikicchā natthi dveḷhakaṁ natthi saṁsayo natthi na santi na saṁvijjati nūpalabbhati pahīno samucchinno vūpasanto paṭippassaddho abhabbuppattiko ñāṇagginā daḍḍhoti 'addhā gamissāmi na mettha kaṅkhā'.

1. nibbānassa - machasaṁ
2. tassa aññadatthu - syā,
3. passissāmi - macce

[bjt page 480] [\x 480/]

evaṁ maṁ dhārehi adhimuttacittanti - 'evaṁ maṁ dhārehī'ti evaṁ maṁ upalakkhehi cittaṁ nibbānaninnaṁ nibbānaponaṁ nibbānapabbhāraṁ nibbānādhimuttanti 'evaṁ maṁ dhārehi adhimuttacittanti'.

tenāha thero piṅgiyo:

asaṁhīraṁ asaṁkuppaṁ
yassa natthi upamā kvaci
addhā gamissāmi na mettha kaṅkhā
evaṁ maṁ dhārehi adhimuttacittanti.

piṅgiyasuttantaṁ soḷasi

pārāyana vaggo niṭṭhito

[bjt page 482] [\x 482/]

khaggavisāṇa suttaniddeso

(1)

sabbesu bhūtesu nidhāya daṇḍaṁ
aviheṭhayaṁ1 aññatarampi tesaṁ,
na puttamiccheyya kuto sahāyaṁ
eko care khaggavisāṇakappo.

sabbesu bhūtesu nidhāya daṇḍanti - 'sabbesū'ti sabbena sabbaṁ, sabbathā sabbaṁ, asesaṁ nissesaṁ pariyādiyanavacanametaṁ2 'sabbesū'ti. bhūtesūti: 'bhūtā, vuccanti: tasā ca thāvarā ca. tasāti yesaṁ tasinā taṇhā3 appahīnā, yesaṁ ca bhayabheravā appahīnā, kiṁkāraṇā vuccanti tasā: te4 tasanti uttasanti paritasanti bhāyanti saṁtāsaṁ5. āpajjanti, taṁkāraṇā vuccanti tasā. thāvarāti: yesaṁ tasinā taṇhā3 pahīnā, yesaṁ ca bhayabheravā pahīnā. kiṁkāraṇā vuccanti thāvarā, te na tasanti na uttasanti na paritasanti na bhāyanti na santāsaṁ5 āpajjanti, taṁkāraṇā vuccanti thāvarā. daṇḍāti6: tayo daṇḍā: kāyadaṇḍo vacīdaṇḍo manodaṇḍo. tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ mano daṇḍo. sabbesu bhūtesu nidhāya daṇḍanti sabbesu bhūtesu daṇḍaṁ nidhāya nidahitvā oropayitvā samoropayitvā nikkhipitvā paṭippassambhitvāti 'sabbesu bhūtesu nidhāya daṇḍaṁ. '

aviheṭhayaṁ aññatarampi tesanti ekamekampi sattaṁ pāṇinā vā leḍḍunā vā daṇḍena vā satthena vā anduyā vā7 rajjuyā vā aviheṭhayanto, sabbepi satte pāṇinā vā leḍḍunā vā daṇḍena vā satthena vā anduyā vā rajjuyā vā, aviheṭhayantoti 'aviheṭhayaṁ aññatarampi tesaṁ. '

1. aheṭhayaṁ - syā,
2. pariyādaya vacanametaṁ - syā,
3. tasitataṇhā - machasaṁ, taṇhā - syā
4. tena - pa-va-vi-ka.
5. saṁtāpaṁ - syā
6. daṇḍantī - machasaṁ.
7. addayā vā - va-vi-ka, aruyā vā- syā

[bjt page 484] [\x 484/]

na puttamiccheyya kuto sahāyanti - nā'ti paṭikkhepo, puttāti cattāro puttā: atrajo1 putto khettajo putto dinnako putto antevāsiko putto. sahāyanti sahāyā vuccanti: yehi saha āgamanaṁ phāsu, gamanaṁ phāsu, gamanāgamanaṁ phāsu. ṭhānaṁ phāsu, nisajjā2 phāsu, sayanaṁ phāsu, ālapanaṁ phāsu, sallapanaṁ phāsu, ullapanaṁ phāsu, samullapanaṁ phāsu. na puttamiccheyya kuto sahāyanti: puttamapi na iccheyya na sādiyeyya na patthayeyya na pihayeyya nābhijappeyya, kuto mittaṁ vā sandiṭṭhaṁ vā sambhattaṁ vā sahāyaṁ vā iccheyya4 sādiyeyya pattheyya pihayeyya abhijappeyyāti 'na puttamiccheyya kuto sahāyaṁ'.

[pts page 057] [\q  57/]
eko care khaggavisāṇakappoti 'eko'ti so paccekabuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena5. eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ paccekasambodhiṁ abhisambuddhoti eko.

kathaṁ so paccekasambuddho pabbajjāsaṅkhātena eko: so paccekasambuddho sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā sannidhipaḷibodhaṁ chinditvā kesamassuṁ ohāretvā kāsāyāti vattāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vattati pāleti yapeti yāpeti. evaṁ so paccekasambuddho pabbajjāsaṅkhātena eko.

kathaṁ so paccekasambuddho adutiyaṭṭhena eko: so evaṁ pabbajito samāno eko araññe vanapatthāni pantāni6 senāsanāni paṭisevati appasaddāni appanigghosāni vijanavātāni manussarāhaseyyakāni paṭisallānasāruppāni. so eko carati, eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti, eko carati, viharati irīyati vattati pāleti yapeti yāpetīti evaṁ so paccekasambuddho adutiyaṭṭhena eko.

1. attajo - syā.
2. nisajjanaṁ - syā,
3. nipajjanaṁ - sayā.
4. icchissati syā
5. taṇhā pahānaṭṭhena - pana, syā
6. panthāni - pa vi, vi, ka

[bjt page 486] [\x 486/]

kathaṁ so paccekasambuddho taṇhāya pahānaṭṭhena eko, so evaṁ eko adutiyo appamatto ātāpī pahitatto viharanto mahāpadhānaṁ padahanto māraṁ sasenaṁ1 namuciṁ kaṇhaṁ pamattabandhuṁ midhametva2 taṇhājāliniṁ3 saritaṁ visantikaṁ4 pajahi vinodehi byantiakāsi anabhāvaṁ gamesīti.

1. ''taṇhā dutiyo puriso dīghamaddhāna saṁsaraṁ,
itthabhāvaññathābhāvaṁ saṁsāraṁ nātivattati.

2. evamādīnavaṁ5 ñatvā taṇhā6 dukkhassa sambhavaṁ,
vītataṇho anādāno sato bhikkhu paribbaje''ti. [a]

evaṁ so paccekasambuddho taṇhāya pahānaṭṭhena eko.

kathaṁ so paccekasambuddho ekantavītarāgoti eko: rāgassa pahīnattā ekantavītarāgoti eko dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko, evaṁ so paccekasambuddho ekantavītarāgoti eko.

kathaṁ so paccekasambuddho ekāyanamaggaṁ gatoti eko: 'ekāyanamaggo' vuccati: cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni satta bojjhaṅgā ariyo aṭṭhaṅgiko maggo.

1. sasenakanaṁ - pa-vi-ka, machasaṁ.
2. vidhametvā ca - machasaṁ
3. taṇhaṁ jāliniṁ - syā,
4. visaritaṁ visattikaṁ - machasaṁ
5. etamādinavaṁ - pa. machasaṁ
6. taṇhaṁ - machasaṁ,
[a.] catukkaṅguttara - bhaṇḍagāmavagga
suttanipāta - dvayatānupassanāsutta.
itivuttaka anīyavagga

[bjt page 488] [\x 488/]

3. ekāyanaṁ jāti khayantadassī
maggaṁ pajānāti hitānukampī
etena maggena tariṁsu pubbe
tarissanti ye ca taranti oghaṁ'.

evaṁ so paccekasambuddho ekāyanamaggaṁ gatoti eko. kathaṁ so paccekasambuddho eko anuttaraṁ paccekasambodhiṁ1 abhisambuddhoti eko: 'bodhi' vuccati catusu maggesu ñāṇaṁ, ''paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayasambojjhaṅgo vīmaṁsā vipassanā sammādiṭṭhi'' so paccekasambuddho tena paccekabodhiñāṇena 'sabbe saṅkhārā aniccā'ti bujjha, 'sabbe saṅkhārā dukkhā'ti bujjha, 'sabbe dhammā anattā'ti bujjha, ''avijjāpaccayā saṅkhārā''ti bujjha, ''saṅkhārapaccayā viññāṇa''nti bujjha, viññāṇapaccayā nāmarūpanti bujjha, nāmarūpapaccayā salāyatananti bujjha, salāyatanapaccayā phasso'ti bujjha, phassapaccayā vedanā'ti bujjha, vedanāpaccayā taṇhā'ti bujjha, taṇhāpaccayā upādānanti bujjha, bhavapaccayā jātī'ti bujjha, jātipaccayā jarāmaraṇanti bujjha, avijjānirodhā saṅkhāranirodho'ti bujjha, saṅkhāranirodhā viññāṇanirodho'ti bujjha, viññāṇanirodhā nāmarūpanirodho'ti bujjha, nāmarūpanirodhā salāyatananirodho'ti bujjha, saḷāyatananirodhā phassanirodho'ti bujjha, phassanirodhā vedanānirodho'ti bujjha, vedanānirodhā taṇhānirodho'ti bujjha, taṇhānirodhā upādānanirodho'ti bujjha, upādānanirodhā bhavanirodho'ti bujjha, bhavanirodhā jātinirodho'ti bujjha, jātinirodhā jarāmaraṇanirodho'ti bujjha,
idaṁ dukkhanti bujjha, ayaṁ dukkhasamudayoti bujjha, ayaṁ dukkhanirodhoti bujjha, ayaṁ dukkhanirodhagāminīpaṭipadāti bujjha, ime āsavā'ti bujjha, ayaṁ āsavanirodhoti bujjha, ayaṁ āsavanirodhagāminīpaṭipadā'ti bujjha, ime dhammā abhiññeyyāti bujjha, ime dhammā pariññeyyāti bujjha, ime dhammā pahātabbāti bujjha, ime dhammā bhāvetabbāti bujjha, ime dhammā sacchikātabbāti bujjha, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjha, pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca bujjha, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjha, 'yaṁ kiñci samudayadhammaṁ sabbaṁ taṁ nirodhadhammanti bujjha.

1. paccekabuddhañāṇena - syā.
2. atthagamaṁca - va-vi-ka machasaṁ,
[a.] satipaṭṭhānasaṁyutta - nālandavagga.

[bjt page 490] [\x 490/]

athavā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena paccekabodhiñāṇena bujjha anubujjha paṭibujjha sambujjha adhigacchi phassesi sacchākāsīti evaṁ so paccekasambuddho eko anuttaraṁ paccekasambodhi abhisambuddhoti eko.

careti: aṭṭha cariyāyo: iriyāpathacariyā āyatanacariyā saticariyā samādhicariyā ñāṇacariyā maggacariyā patticariyā1 lokatthacariyā. 'iriyāpathacariyā'ti catusu iriyāpathesu. āyatanacariyāti: chasu ajjhattikabāhiresu2 āyatanesu. 'saticariyā'ti catusu satipaṭṭhānesu. 'samādhicariyā'ti catusu jhānesu. √āṇācariyāti catusu ariyasaccesu. 3 'maggacariyā'ti catusu ariyamaggesu. 4 'patticariyā'ti5 catusu sāmaññaphalesu, lokatthacariyāti tathāgatesu arahantesu sammāsambuddhesu, padese6 paccekasambuddhesu padese6 sāvakesu iriyāpathacariyā ca paṇidhisampannānaṁ, āyatanacariyā ca indriyesu guttadvārānaṁ, saticariyā ca appamādavihārinaṁ, samādhicariyā ca, adhicittamanuyuttānaṁ ñāṇacariyā ca buddhisampannānaṁ maggacariyā ca sammāpaṭipannānaṁ, patticariyā ca5 adhigataphalānaṁ, lokatthacariyā ca tathāgatānaṁ arahantānaṁ sammāsambuddhānaṁ, padese paccekabuddhānaṁ, padese6 sāvakānaṁ, imā aṭṭha cariyāyo.

aparāpi aṭṭha cariyāyo: adhimuccanto saddhāya carati, paggaṇhanto viriyena carati, upaṭṭhapento satiyā carati, avikkhepaṁ karonto samādhinā carati, pajānanto7 paññāya carati, vijānanto viññāṇena carati, 8 evaṁ paṭipannassa kusalā dhammā āyāpentīti āyatanacariyāya carati. evaṁ paṭipanno visesamadhigacchatīti visesacariyāya carati imā aṭṭha cariyāyo.

aparāpi aṭṭha cariyāyo: dassanacariyā ca9 sammādiṭṭhiyā, abhiniropanacariyā ca10 sammāsaṅkappassa, pariggahacariyā ca sammāvācāya, samuṭṭhānacariyā ca sammākammantassa, vodānacariyā ca sammāājīvassa, paggahacariyā ca sammāvāyāmassa, upaṭṭhānacariyā ca sammāsatiyā, avikkhepacariyā ca sammāsamādhissa, imā aṭṭha cariyāyo.

1. paṭipatticariyā - pa, va, vi, ka
2. chaajjhattikabāhiresu-pa, va, vi, ka
3. catusu saccesu - pa, va, vi, ka
4. catusu maggesu - pa, va, vi, ka
5. paṭipatticariyāti - pa, va, vi, ka
6. padesato - machasaṁ, syā
7. pajahanto - machasaṁ, syā.
8. viññāṇacariyāya carati - machasaṁ va, vi, ka
9. dassanacariyā ñāṇacariyāca sammādiṭṭhiyā - pa, va, vi, ka
10. abhiropanacariyā ma, cha, saṁ.

[bjt page 492] [\x 492/]

khaggavisāṇakappoti yathā khaggassa nāma visāṇaṁ ekaṁ hoti adutiyaṁ. evameva so paccekasambuddho, taṁkappo1 taṁsadiso2 tappaṭibhāgo. yathā atiloṇaṁ vuccati loṇakappo, atitittakaṁ vuccati tittakappo, atimadhuraṁ vuccati madhurakappo, atiuṇhaṁ vuccati aggikappo, atisītaṁ vuccati himakappo, mahāudakakkhandho vuccati samuddakappo, mahābhiññābalappatto sāvako vuccati satthukappoti. evamesa so paccekasambuddho taṁkappo taṁsadiso tappaṭibhāgo eko adutiyo muttabandhano sammā loke carati viharati irīyati vattati paleti yapeti yāpetīti 'eko care khaggavisāṇakappo'.

tenāha so paccekasambuddho:

''sabbesu bhūtesu nidhāya daṇḍaṁ
aviheṭhayaṁ aññatarampi tesaṁ,
na puttamiccheyya kuto sahāyaṁ
eko care khaggavisāṇakappo''ti.

2.

saṁsaggajātassa bhavanti snehā
snehanvayaṁ dukkhamidaṁ pahoti,
ādīnavaṁ snehajaṁ pekkhamāno
eko care khaggavisāṇakappo.

saṁsaggajātassa bhavanti snehāti - 'saṁsaggā'ti dve saṁsaggā: dassanasaṁsaggo ca savanasaṁsaggo ca. katamo dassanasaṁsaggo: idhekacco passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ, disvā passitvā anubyaṁjananaso nimittaṁ gaṇhāti: kesā vā sobhanā, mukhaṁ vā sobhanaṁ, akkhī vā sobhanā, kaṇṇā vā sobhanā, nāsā vā sobhanā, oṭṭhā vā sobhanā, dantā vā sobhanā, mukhaṁ vā sobhanā, gīvā vā sobhanā, thanā vā sobhanā, uraṁ vā sobhanā, udaraṁ vā sobhanā, kaṭi vā sobhanā, ūru vā sobhanā, jaṅghā vā sobhanā, hatthā vā sobhanā, pādā vā sobhanā, aṅguliyo vā sobhanā, nakhā vā sobhanā ti disvā passitvā abhinandati abhivadati abhipattheti anussarati anuppādeti anubandhati rāgabandhanaṁ. ayaṁ dassanasaṁsaggo.

1. takkappo - machasaṁ syā.
2. tassadiso - machasaṁ syā

[bjt page 494] [\x 494/]

katamo savaṇasaṁsaggo: idhekacco suṇāti amukasmiṁ nāma gāme vā nigame vā itthi vā kumārī vā abhirūpā vā dassanīyā pāsādikā paramāya vaṇṇapokkharatāya samannāgatāti, sutvā suṇitvā abhinandati abhivadati abhipattheti anuppādeti anubandhati rāgabandhanaṁ. ayaṁ savaṇasaṁsaggo.

.snehāti dve snehā: taṇhāsneho ca diṭṭhisneho ca. katamo taṇhāsneho: yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ 'idaṁ (mama) etaṁ mama, ettakaṁ mama, ettāvatā mama, rūpā saddā gandhā rasā, phoṭṭhabbā attharaṇā pāpuraṇā3 dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca4 koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. ayaṁ taṇhāsneho.

katamo diṭṭhisneho: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho6. abhiniveso parāmāso kummaggo micchāpatho micchattaṁ titthāyatanaṁ vipariyesagāho7 viparītagāho vipallāsagāho micchāgāho ayāthāvatasmiṁ8 yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisneho.

saṁsaggajātassa bhavanti snehāti - dassanasaṁsaggapaccayā ca savaṇasaṁsaggapaccayā ca taṇhāsneho ca diṭṭhisneho ca bhavanti saṁbhavanti jāyanti sañjāyanti nibbattanti abhinibbattanti pātubhavantīti 'saṁsaggajātassa bhavanti snehā'.

snehanvayaṁ dukkhamidaṁ pahotīti - 'snehāti' dve snehā: taṇhāsneho ca diṭṭhisneho ca. katamo taṇhāsneho: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. ayaṁ taṇhāsneho.

katamo diṭṭhisneho: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisneho. dukkhamidaṁ pahotīti idhekacco kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanti9, adinnampi ādiyati, sandhimpi chindati, nillopampi harati, ekāgārikampi karoti,

1. sīmakataṁ - va, vi, ka. machasaṁ
2. pariyantikataṁ - pana. machasaṁ
pariyantikaṁ - va, vi, ka
3. pāvuraṇā - machasaṁ.
4. janapadā ca - va, vi, ka
5. yā etā - pana.
6. pariggāho - machasaṁ syā.
7. vipariyāsaggāho - machasaṁ.
vipariyesagāho - syā.
8. āyatāvakambhi - va, vi, ka
ayāthāvakasmiṁ - machasaṁ syā.
9. bhanati - machasaṁ syā

[bjt page 496] [\x 496/]

paripanthepi tiṭṭhati, paradārampi gacchati, musāpi bhaṇati. tamenaṁ gahetvā rañño dassenti ayaṁ deva coro āgucārī, imassa yaṁ icchati taṁ daṇḍaṁ paṇehīti. tamenaṁ rājā paribhāsati, so paribhāsapaccayāpi dukkhaṁ domanassaṁ 1 paṭisaṁvedeti, etaṁ bhayaṁ dukkhaṁ domanassaṁ. kuto tassa: snehapaccayā ca nandipaccayā ca rāgapaccayā ca nandirāgapaccayā ca jātaṁ, ettakenapi rājā na tussati.

tamenaṁ rājā bandhāpeti andubandhanena vā rajjubandhenena vā saṅkhalikabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā, attamaso saccanīyampi karoti na te labbhā ito pakkamitunti. so bandhanapaccayā pi dukkhaṁ domanassaṁ paṭisaṁvedeti. etaṁ bhayaṁ dukkhaṁ domanassaṁ kuto tassa: snehapaccayā ca2. nandipaccayā ca rāgapaccayā ca nandirāgapaccayā ca jātaṁ, ettakenapi rājā na tussati.

tamenaṁ rājā tassa3 dhanaṁ āhārapeti: ghataṁ vā sahassaṁ vā satasahassaṁ vā, so dhanajāni paccayāpi dukkhaṁ domanassaṁ paṭisaṁvedeti etaṁ bhayaṁ dukkhaṁ domanassaṁ kuto tassa: snehapaccayā ca nandipaccayā ca rāgapaccayā ca nandirāgapaccayā ca jātaṁ ettakenapi rājā na tussati.

tamenaṁ rājā vividhā kammakāraṇā 4 kārāpeti: kasāhipi tāḷeti vettehipi tāḷeti, addhadaṇḍakehipi5 tāḷeti, hatthampi chindati pādampi chindati hatthapādampi chindati, kaṇṇampi chindati, nāsampi chindati, kaṇṇanāsampi chindati, bilaṅgathālikampi karoti, saṅkhamuṇḍikampi karoti rāhumukhampi karoti, jotimālikampi karoti, hatthapajjotikampi karoti, erakavattikampi karoti, cīrakavāsikampi karoti, eṇeyyakampi karoti, balisamaṁsikampi karoti, kahāpaṇakampi karoti, khārāpatacchikampi karoti, paḷighaparivattikampi karoti, paḷālapiṭṭhikampi karoti, tattenapi telena osiñcati, sunakhehipi khādāpeti, jīvantampi sūle uttāseti, asināpi sīsaṁ chindati, so kammakāraṇapaccayāpi dukkhaṁ domanassaṁ paṭisaṁvedeti. etaṁ bhayaṁ dukkhaṁ domanassaṁ kuto tassa snehapaccayā ca nandipaccayā ca rāgapaccayā ca nandirāgapaccayā ca jātaṁ, rājā imesaṁ catunnaṁ daṇḍānaṁ issaro.

1. dukkhadomanassaṁ - syā
2. tassinehapaccayāca - va-vi-ka
3. tassa ca - machasaṁ
4. kammakaraṇāni - pa, -va-vi, -ka
kammakāraṇā - machasaṁ.
5. aḍḍhadaṇḍakehipi - va-vi-ka, machasaṁ

[bjt page 498] [\x 498/]

so sakena kammena kāyassa bhedā parammaraṇā, apāyaṁ duggatiṁ vinipātaṁ nirayaṁ upapajjati, tamenaṁ nirayapālā pañcavidhabandhanaṁ nāma kammakāraṇaṁ kārenti1 tattaṁ ayokhīlaṁ hatthe gamenti, tattaṁ ayokhīlaṁ dutiye hatthe gamenti, tattaṁ ayokhīlaṁ pāde gamenti, tattaṁ ayokhīlaṁ dutiye pāde gamenti. tattaṁ ayokhīlaṁ majjhe urasmiṁ gamenti. so tattha dukkhā tippā kharā kaṭukā vedanā vedeti, na ca tāva kālaṁ karoti yāva na taṁ pāpaṁ kammaṁ byantīhoti. etaṁ bhayaṁ dukkhaṁ domanassaṁ kuto tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.

tamenaṁ nirayapālā saṁvesetvā2 kuṭārīhi tacchanti. tamenaṁ nirayapālā uddhapādaṁ adhosiraṁ gahetvā3 vāsīhi tacchanti. tamenaṁ nirayapālā rathe yojetvā ādittāya paṭhaviyā sampajjalitāya sajotibhūtāya sārentipi paccāsārentipi. 4 tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi. tamenaṁ nirayapālā uddhapādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya. so tattha pheṇuddehakaṁ paccati, so tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati. so tattha tippā kharā5 kaṭukā vedanā vedeti. na ca tāva kālaṁ karoti, yāva na taṁ pāpaṁ kammaṁ byantīhoti. etaṁ bhayaṁ dukkhaṁ domanassaṁ kuto tassa: snehapaccayā ca nandipaccayā ca rāgapaccayā ca nandirāgapaccayā ca jātaṁ. tamenaṁ nirayapālā mahāniraye pakkhipanti. so kho pana mahānirayo:

1. ''catukkaṇṇo catudvāro vibhatto bhāgaso mito
ayo pākārapariyanto ayasā paṭikujjito,

2. tassa ayomayā bhūmi6 jalitā tejasā yutā
samantā yojanasataṁ pharitvā tiṭṭhati sabbadā. [a]

3. kadariyā tāpanā ghorā accimanto durāsadā7
lomahaṁsanarūpā ca bhismā paṭibhayā dukhā8[b]

4. puratthimāya ca bhittiyā accikkhandho samuṭṭhito
dahanto pāpakammante pacchimāya paṭihaññati,

5. pacchimāya ca bhittiyā accikkhandho samuṭṭhito
dahanto pāpakammante puratthimāya paṭihaññati,

1. kammakāraṇaṁ - pama
kammakāraṇaṁ karonti - machasaṁ
2. saṁvesitvā - syā
3. ṭhapetvā - pa-va-vi-ka
4. harantipi paccāharantipi - va-vi-ka
5. tibbā kharā - va, vi, ka, machasaṁ,
6. tassa bheṭṭhā ayobhūmi, va, vi, ka
7. accikkhandho durāsado - ma-va-vi-ka
8. bhismā paṭibhayā dukkhā - va, vi, ka
[a.] majjhimanikāya - uparipaṇṇāsaka - devadutasutta.
[b.] saṁkiccajātaka.

[bjt page 500] [\x 500/]

6. uttarāya 9 bhittiyā accikkhandho samuṭṭhito
dahanto pāpakammante1 dakkhiṇāya paṭihaññati,

7. dakkhiṇāya ca bhittiyā accikkhandho samuṭṭhito
dahanto pāpakammante uttarāya paṭihaññati,

8. heṭṭhato ca samuṭṭhāya accikkhandho bhayānako
dahanto pāpakammante chadanasmiṁ paṭihaññati,

9. chadanamhā samuṭṭhāya accikkhandho bhayānako
dahanto pāpakammante bhūmiyaṁ paṭihaññati,

10. ayo kapālamādittaṁ saṁtattaṁ jalitaṁ yathā
evaṁ avīcinirayo heṭṭhā upari passato,

11. tattha sattā mahāluddā mahākibbisakārino
accantapāpakammantā paccanti na ca mīyare,

12. jātavedasamo kāyo tesaṁ nirayavāsinaṁ
passa kammānaṁ daḷhattaṁ na bhasmā hoti napi masi.

13. puratthimenapi dhāvanti tato dhāvanti pacchimaṁ
uttarenapi dhāvanti tato dhāvanti dakkhiṇaṁ,

14. yaṁ yaṁ disaṁ padhāvanti taṁ taṁ dvāraṁ pithīyati2
abhinikkhamitāsā te sattā mokkhagavesino,

15. na te tato nikkhamituṁ labhanti kammapaccayā
tesaṁ ca pāpakammaṁ taṁ avipakkaṁ kataṁ bahu'nti.

etaṁ bhayaṁ dukkhaṁ domanassaṁ kuto tassa: snehapaccayā ca nandipaccayā ca rāgapaccayā ca nandirāgapaccayā ca jātaṁ. yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānussikāni dukkhāni tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni: snehapaccayā ca nandipaccayā ca rāgapaccayā ca nandirāgapaccayā ca bhavanti3. sambhavanti jāyanti saṁjāyanti nibbattanti abhinibbattanti pātubhavantīti 'snehanvayaṁ dukkhamidaṁ pahoti. '

1. mahanto pāpakammanto - va-vi-ka
2. piṭhīyati - machasaṁ
3. honti - pa-va-vi

[bjt page 502] [\x 502/]

ādīnavaṁ snehajaṁ pekkhamānoti: 'snehoti' deva snehā: taṇhāsneho ca diṭṭhisneho ca. katamo taṇhāsneho: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. ayaṁ taṇhāsneho.

katamo diṭṭhisneho: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisneho. ādīnavaṁ snehajaṁ pekkhamāno'ti: taṇhā sneho ca diṭṭhisneho ca ādīnavaṁ snehajaṁ pekkhamāno dakkhamāno olokayamāno nijjhāyamāno upaparikkhamānoti 'ādīnavaṁ snehajaṁ pekkhamāno eko care khaggavisāṇakappo'.

tenāha so paccekasambuddho:

''saṁsaggajātassa bhavanti snehā
snehanvayaṁ dukkhamidaṁ pahoti,
ādīnavaṁ snehajaṁ pekkhamāno
eko care khaggavisāṇakappo''ti.

3.

mitte suhajje anukampamāno
hāpeti atthaṁ paṭibaddhacitto, 1
etaṁ bhayaṁ santhave pekkhamāno
eko care khaggavisāṇakappo.

mitte suhajje anukampamāno hāpeti atthaṁ paṭibaddhacittoti 'mitto'ti dve mittā: agārikamitto ca anagārikamitto ca katamo agārikamitto: idhekacco duddadaṁ dadāti, duccajaṁ cajati, dukkaraṁ karoti, dukkhamaṁ khamati, guyhamassa ācikkhati, guyhamassa pariguyhati, āpadāsu na vijahati, jīvitaṁ cassa2 atthāya pariccattaṁ hoti, khīṇe nātimaññati. ayaṁ agārikamitto. katamo anagārikamitto: idha bhikkhu piyo ca hoti manāpo ca garū ca bhāvanīyo ca vattā ca vacanakkhamo ca gambhīraṁ ca kathaṁ kattā no ca aṭṭhāne niyojeti, adhisīle samādapeti, catunnaṁ patiṭṭhānānaṁ bhāvanānuyoge samādapeti, catunnaṁ sammappadhānānaṁ bhāvanānuyoge samādapeti, catunnaṁ iddhipādānaṁ bhāvanānuyoge samādapeti, pañcannaṁ indriyānaṁ bhāvanānuyoge samādapeti, pañcannaṁ balānaṁ bhāvanānuyoge samādapeti, sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyoge samādapeti. ayaṁ anagārikamitto. suhajjā vuccanti yehi saha āgamanaṁ phāsu gamanaṁ phāsu nisajjā phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.

1. paṭībandhacitto - va, vi
2. jīvitassa atthāya - pa, va, vi

[bjt page 504] [\x 504/]

mitte suhajje anukampamāno hāpeti atthanti: mitte ca suhajje ca sandiṭṭhe ca sambhatte ca sahāye ca anukampamāno anupekkhamāno anugayhamāno attatthampi paratthampi ubhayatthampi hāpeti, diṭṭhadhammikampi atthaṁ hāpeti, samparāyikampi atthaṁ hāpeti, paramatthampi atthaṁ hāpeti, pahāpeti parihāpeti paridhaṁseti parivajjeti antaradhāpetīti 'mitte suhajje anukampamāno hāpeti atthaṁ. paṭibaddhacitto'ti dvīhi kāraṇehi paṭibaddhacitto hoti: attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti attānaṁ vā uccaṁ ṭhapento paraṁ nīcaṁ ṭhapento pabaddhacitto hoti. kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti. kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti: tumhe sampassantā me bahūpakārā ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ, yepi me aññe1 dātuṁ vā kātuṁ vā maññanti, tumhe nissāya tumhe sampassantā , yampi me porāṇaṁ mātāpettikaṁ nāmagottaṁ tampi antarahitaṁ, tumhehi ahaṁ ñāyāmi, asukassa kulūpako asukāya kulūpakoti. evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto2 hoti.

kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti: ahaṁ tumhākaṁ bahūpakāro. tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesu micchācārā paṭiviratā musāvādā paṭiviratā surāmerayamajjapamādaṭṭhānā paṭiviratā. ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi, atha ca pana tumhe maṁ ujjhitvā3 aññe sakkarotha garukarotha mānetha pujethāti. evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hotīti 'hāpeti atthaṁ paṭibaddhacitto'.

1. yampi aññe - pana
2. paṭibaddhacitto - va, vi, ka
3. maṁ muñcitvā - pana.

[bjt page 506] [\x 506/]

etaṁ bhayaṁ santhave pekkhamānoti: 'bhayanti: jātibhayaṁ jarābhayaṁ vyādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ1 kumbhīlabhayaṁ (āvaṭṭabhayaṁ) susukābhayaṁ2 ājīvakabhayaṁ asilokabhayaṁ parisāya sārajjabhayaṁ 3 madanabhayaṁ bhayānakattaṁ chambhitattaṁ lomahaṁso cetaso ubbego utrāso: santhaveti dve santhavā: taṇhāsanthavo ca diṭṭhisanthavo ca. katamo taṇhāsanthavo: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatāṭṭhasatataṇhāvicaritaṁ. ayaṁ taṇhāsanthavo.

katamo diṭṭhisanthavo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisanthavo. etaṁ bhayaṁ santhave pekkhamānoti: etaṁ bhayaṁ santhave pekkhamāno dakkhamāno olokayamāno nijjhāyamāno upaparikkhamānoti 'etaṁ bhayaṁ santhave pekkhamāno eko caro khaggavisāṇakappo'.

tenāha so paccekasambuddho:

''mitte suhajje anukampamāno - hāpeti atthaṁ paṭibaddhacitto,
ekaṁ bhayaṁ santhave pekkhamāno - eko care khaggavisāṇakappo''ti.

[pts page 058] [\q  58/]
4.
vaṁso visālova yathā visatto
puttesu dāresu ca yā apekkhā,
vaṁsakaḷīrova4 asajjamāno
eko care khaggavisāṇakappo.

vaṁso visālova yathā visattoti 'vaṁso' vuccati vephagumbo yatā vephagumbasmiṁ porāṇakā vaṁsā sattā visattā5 āsattā laggā laggitā paḷibuddhā' evameva 'visattikā' vuccati taṇhā: ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visatā6 āyūhanī7 dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā8. jappitattaṁ loluppaṁ loluppāyanā loluppāyitattaṁ pucchiñcikatā9 sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā

1. ummibhayaṁ - va, vi, ka
2. susumārabhayaṁ - machasaṁ.
3. parissārajjabhayaṁ - machasaṁ,
4. vaṁsokalirova - pa, va, vi, ka.
vaṁsakkalīrova - machasaṁ.
5. santo pana.
6. visaṭā - ma, va, vi, ka
7. āyunanī - machasaṁ
8. jappāyanā - pana
9. pucchañjikatā - machasaṁ

[bjt page 508] [\x 508/]

arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo1 taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ[a.] visattikāti kenaṭṭhena visattikā2: visālāti visattikā, visatāti visattikā, visaṭāti visattikā, visakkatīti visattikā, visaṁ haratīti visattikā, visaṁvādikāti visattikā, visamūlāti visattikā, visaphalāti visattikā, visaparibhogāti3, visattikā.

visālā vā pana taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visatā vitthatāti visattikāti 'vaṁso visālova yathā visatto'.

puttesu dāresu ca yā apekkhāti 'putto'ti: cattāro puttā atrajo putto khettajo putto dinnako putto antevāsiko putto. dārā vuccanti bhariyāyo. apekkhā vuccati4 taṇhā: ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūla''nti 'puttesu dāresu ca yā apekkhā'.

1. māragocaro - pana.
2. visālatāti - pana.
3. visapaṭibhāgāti - pana.
4. apekkhā vuccanti - machasaṁ
[a.] dhammasaṅgaṇi nikkhepakaṇḍa.

[bjt page 510] [\x 510/]

vaṁsakalīrova asajjamānoti 'vaṁso' vuccati vephagumbo, yathā vephagumbasmiṁ taruṇakā kaḷīrā1 asattā alaggā2 apaḷibuddhā nikkhantā nissaṭā vippamuttā, evameva, asajjāti deva sajjā3 taṇhāsajjā ca diṭṭhisajjā ca. katamo taṇhāsajjā: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā3 dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatāṭṭhasatataṇhāvicaritaṁ. ayaṁ taṇhāsajjā.

katamo diṭṭhisajjā: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisajjā tassa paccekasambuddhassa taṇhāsajjā pahīnā diṭṭhisajjā paṭinissaṭṭhā taṇhāsajjāya4 pahīnattā diṭṭhisajjāya paṭinissaṭṭhattā so paccekasambuddho rūpe na sajjati, sadde na sajjati, gandhe na sajjati, rase na sajjati, phoṭṭhabbe na sajjati, kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu na sajjati, na gaṇhāti5 na bajjhati na paḷibujjhati na muccati nikkhanto nissaṭo vippamutto visaṁyutto. vimariyādīkatena cetasā viharatīti 'vaṁsakaḷīrova asajjamāno eko care khaggavisāṇakappo'ti.
tenāha so paccekasambuddho:

''vaṁso visālova yathā visatto
puttesu dāresu ca yā apekkhā
vaṁsakaḷīrova asajjamāno
eko care khaggavisāṇakappo''ti.

5.

migo araññamhi yathā abaddho6
yenicchakaṁ gacchati gocarāya, 7
viññū naro seritaṁ pekkhamāno
eko care khaggavisāṇakappo.

migo araññamhi yathā abaddho yenicchakaṁ gacchati gocarāyāti: 'migo'ti dve migā: eṇimigo ca pasadamigo8 ca yathā āraññako migo araññe pavane ca caramāno vissattho gacchati vissattho tiṭṭhati vissattho nisīdati, vissattho seyyaṁ kappeti. vuttaṁ hetaṁ bhagavatā: ''seyyathāpi bhikkhave āraññako migo araññe pavane caramāno vissattho gacchati, vissattho tiṭṭhati, vissattho nisīdati, vissattho seyyaṁ kappeti. taṁ kissa hetu:

1. taraṇa kalīrā - syā,
taruṇakā kalīrakā - machasaṁ
2. alaggā agadhitā - machasaṁ,
alaggā apaliveṭhitā syā
3. sajjanā - machasaṁ, syā
4. taṇhāsajjanāya - machasaṁ, syā
5. na gayhati - pana
6. abandho - syā
7. gocarasmiṁ - pana.
8. sarabhamigo - syā.

[bjt page 512] [\x 512/]

anāpāthagato bhikkhave luddassa. evameva kho bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. ayaṁ vuccati bhikkhave, bhikkhu andhamakāsi māraṁ apadaṁ vadhitvā māracakkhuṁ adassanagato pāpimato. punacaparaṁ bhikkhave vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati. ayaṁ vuccati bhikkhave bhikkhu andhamakāsi māraṁ apadaṁ vadhitvā māracakkhuṁ adassanaṁ gato pāpimato. punacaparaṁ bhikkhave, bhikkhu pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti upekkhako satimā sukhavihārīti taṁ tatiyaṁ jhānaṁ upasaṁpajja viharati. ayaṁ vuccati bhikkhave, bhikkhu andhamakāsi māraṁ apadaṁ vadhitvā māracakkhuṁ adassanaṁ gato pāpimato. punacaparaṁ bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati. ayaṁ vuccati bhikkhave, bhikkhu andhamakāsi māraṁ apadaṁ vadhitvā māracakkhuṁ adassanaṁ gato pāpimato.

punacaparaṁ bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja viharati. ayaṁ vuccati bhikkhave bhikkhu andhamakāsi māraṁ apadaṁ vadhitvā māracakkhuṁ adassanaṁ gato pāpimato. punacaparaṁ bhikkhave bhikkhu sabbaso ākāsānañcāyatanaṁ samatikkamma anattaṁ viññāṇanti viññāṇañcāyatanaṁ upasampajja viharati, paññāya cassa disvā āsavā parikkhīṇā honti. sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja viharati paññāya cassa disvā āsavā parikkhīṇā honti. sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati, paññāya cassa disvā āsavā parikkhīṇā honti. sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti. ayaṁ vuccati bhikkhave bhikkhu andhamakāsi māraṁ apadaṁ vadhitvā māracakkhuṁ adassanaṁ gato pāpimato tiṇṇo loke visattikaṁ so vissattho gacchati, vissattho tiṭṭhati, vissattho nisīdati, vissattho seyyaṁ kappeti. taṁ kissa hetu: anāpāthagato bhikkhave pāpimatoti''[a ']migo araññamhi yathā abaddho yenicchakaṁ gacchati gocarāya. '

[a.] majjhimanikāya ariyapariyesana sutta.

[bjt page 514] [\x 514/]

viññū naro seritaṁ pekkhamānoti: 'viññū'ti paṇḍito paññavā buddhimā ñāṇī vibhāvī medhāvī. 'naro'ti satto mānavo poso puggalo jīvo jāgū jantu indagu manujo. serīti dve serī: dhammopi serī puggalopi serī. katamo dhammo serī: cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo. ayaṁ dhammo serī. katamo puggalo serī: yo iminā serinā dhammena samannāgato so vuccati puggalo serī.

viññū naro seritaṁ pekkhamānoti: 'viññū naro seritaṁ dhammaṁ pekkhamāno dakkhamāno olokayamāno nijjhāyamāno upaparikkhamānoti 'viññū naro seritaṁ pekkhamāno eko care khaggavisāṇakappo.

tenāha so paccekasambuddho:

''migo araññamhi yathā abaddho
yenicchakaṁ gacchati gocarāya,
viññū naro seritaṁ pakkhamāno
eko care khaggavisāṇakappo''ti

6.

āmantanā hoti sahāyamajjhe
vāse ca ṭhāne gamane cārikāya,
anabhijjhataṁ seritaṁ pekkhamāno
eko care khaggavisāṇakappo.

[pts page 059] [\q  59/]
āmantanā hoti sahāyamajjhe vāse ca ṭhāne gamane cārikāyāti: 'sahāyā' vuccanti yehi saha āgamanaṁ phāsu, gamanaṁ phāsu, gamanāgamanaṁ phāsu, ṭhānaṁ phāsu, nisajjaṁ1. phāsu, sayanaṁ phāsu, ālapanaṁ phāsu, sallapanaṁ phāsu, ullapanaṁ phāsu, samullapanaṁ phāsu. āmantanā hoti sahāyamajjhe vāse ca ṭhāne gamane cārikāyāti sahāyamajjhe vāsepi ṭhānepi gamanepi cārikāyapi attatthamantanā paratthamantanā ubhayatthamantanā diṭṭhadhammikatthamantanā samparāyikatthamantanā paramatthatthamantanāti 'āmantanā hoti sahāyamajjhe vāse ca ṭhāne gamane cārikāya'.

1. nisajjanaṁ - machasaṁ

[bjt page 516] [\x 516/]

anabhijjhitaṁ seritaṁ pekkhamānoti: anabhijjhitaṁ etaṁ vatthu bālānaṁ asappurisānaṁ titthiyānaṁ titthiyasāvakānaṁ: yadidaṁ bhaṇḍu kāsāyavatthavasanatā. abhijjhitaṁ etaṁ vatthū paṇḍitānaṁ sappurisānaṁ buddhasāvakānaṁ paccekabuddhānaṁ yadidaṁ bhaṇḍukāsāyavatthavasanatā. serīti dve serī: dhammopi serī puggalopi serī. katamo dhammo serī: cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo. ayaṁ dhammo serī. katamo puggalo serī: yo iminā serinā dhammena samannāgato so vuccati puggalo serī. anabhijjhataṁ seritaṁ pekkhamānoti: seritaṁ dhammaṁ pekkhamāno dakkhamāno olokayamāno nijjhāyamāno upaparikkhamānoti 'anabhijjhitaṁ seritaṁ pekkhamāno eko care khaggavisāṇakappo'

tenāha so paccekasambuddho:

''āmantanā hoti sahāyamajjhe
vāse ṭhāne gamane cārikāya,
anabhijjhataṁ seritaṁ pekkhamāno
eko care khaggavisāṇakappo''ti.

7

khiḍḍā ratī hoti sahāyamajjhe
puttesu ca vipulaṁ hoti pemaṁ,
piyavippayogaṁ vijigucchamāno
eko care khaggavisāṇakappo.

khiḍḍāratī hoti sahāyamajjheti 'khiḍḍā'ti dve khiḍḍā kāyikā ca khiḍḍā vācasikā ca khiḍḍā. katamā kāyikā khiḍḍā: hatthīhipi kīḷanti, assehipi kīḷanti rathehipi kīḷanti, dhanūhipi kīḷanti, aṭṭhapadepi kīḷanti, dasapadepi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salakahatthenapi kīḷanti, akkhehipi1 kīḷanti, paṅgavīrenapi kīḷanti, vaṁkakenapi kīḷanti, mokkhavikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti. ayaṁ kāyikā khiḍḍā.
1. akkhenapi - va, vi, machasaṁ

[bjt page 518] [\x 518/]

katamā vācasikā khiḍḍā: mukhabherikaṁ mukhālambaraṁ mukhadeṇḍimakaṁ1 mukhacalimakaṁ2 mukhabherūlakaṁ3 mukhadaddarikaṁ nāṭakaṁ lāsaṁ gītaṁ dvakammaṁ, ayaṁ vācasikā khiḍḍā. ratīti anukkaṇṭhitādhivacanametaṁ ratīti. 'sahāyā' vuccanti yehi saha āgamanaṁ phāsu, gamanaṁ phāsu, gamanāgamanaṁ phāsu, ṭhānaṁ phāsu, nisajjā phāsu, sayanaṁ phāsu, ālapanaṁ phāsu, sallapanaṁ phāsu, ullapanaṁ phāsu, samullapanaṁ phāsu. khiḍḍā ratī hoti sahāyamajjhe'ti khiḍḍā ca rati ca sahāyamajjhe hotīti 'khiḍḍā ratī hoti sahāyamajjhe'.

puttesu ca vipulaṁ hoti pemanti: 'puttā'ti cattāro puttā atrajo putto khettajo putto dinnako putto antevāsiko putto. puttesu ca vipulaṁ hoti pemanti puttesu ca adhimattaṁ hoti pemanti 'puttesu ca vipulaṁ hoti pemaṁ'.

piyavippayogaṁ vijigucchamānoti dve piyā: sattā vā' saṅkhārā vā katame sattā piyā: idha yassa te honti, atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā ime sattā piyā. katame saṅkhārā piyā: manāpikā rūpā manāpikā saddā manāpikā gandhā manāpikā rasā manāpikā phoṭṭhabbā. ime saṅkhārā piyā. piyavippayogaṁ vijigucchamānoti: piyānaṁ vippayogaṁ vijigucchamāno aṭṭīyamāno harāyamānoti 'piyavippayogaṁ vijigucchamāno eko care khaggavisāṇakappo'.

tenāha so paccekasambuddho:

''khiḍḍā ratī hoti sahāyamajjhe
puttesu ca vipulaṁ hoti pemaṁ,
piyavippayogaṁ vijigucchamāno
eko care khaggavisāṇakappo''ti.

1. mukhaḍiṁḍamakaṁ - machasaṁ,
2. mukhavālikaṁ - pu.
3. mukhakerekā - machasaṁ,

[bjt page 520] [\x 520/]

8.

cātuddiso appaṭigho ca hoti
santussamāno itarītarena,
parissayānaṁ sahitā achambhi
eko care khaggavisāṇakappo.

cātuddiso appaṭigho ca hotīti 'cātuddisoti so paccekasambuddho mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ, iti uddhamado1 tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjhena2 pharitvā viharati. karuṇāsahagatena cetasā vipulena mahaggatena appamāṇena averena abyāpajjhena pharitvā viharati. muditāsahagatena cetasā vipulena mahaggatena appamāṇena averena abyāpajjhena pharitvā viharati. upekkhāsahagatena cetasā vipulena mahaggatena appamāṇena averena abyāpajjhena pharitvā viharati. cātuddiso appaṭigho ca hotīti: mettāya bhāvitattāya ye puratthimāya disāya sattā te appaṭikūlā honti ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti. ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, yo heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā, honti, karuṇāya bhāvitattāya ye puratthimāya disāya sattā te appaṭikūlā honti ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti. ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, yo heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā, honti, muditāya bhāvitattāya ye puratthimāya disāya sattā te appaṭikūlā honti ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti. ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, yo heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā, honti, upekkhāya bhāvitattāya ye
puratthimāya disāya sattā te appaṭikūlā honti ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti. ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, yo heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā, hontīti 'cātuddiso appaṭigho ca hoti. '

santussamāno itarītarenāti: so paccekasambuddho santuṭṭho hoti itarītarena cīvarena itarītaracīvarasantuṭṭhiyā ca vaṇṇavādī na ca cīvarahetu3 anesanaṁ (appatirūpaṁ4) āpajjati. aladdhā ca cīvaraṁ na paritassati, laddhā ca cīvaraṁ agathito5 amucchito anajjhāpanno ādīnavadassāvī nissaraṇapañño paribhuñjati tāya ca pana itarītaracīvarasantuṭṭhiyā nevattānukkaṁseti na paraṁ vambheti,

1. uddhaṁ adho - pa, va, vi,
2. abyāpajjena - machasaṁ
3. na cīvarahetu - pa, vi, ka,
4. apaṭirūpaṁ - pa, va, vi, ka, syā,
5. agadhito - machasaṁ

[bjt page 522] [\x 522/]

yo hi tattha dakkho analaso sampajāno patissato. ayaṁ vuccati paccekasambuddho porāṇe aggaññe ariyavaṁse ṭhito. santuṭṭho hoti itarītarena piṇḍapātena itarītarapiṇḍapātasantuṭṭhiyā ca vaṇṇavādī na ca piṇḍapātahetu anesanaṁ appatirūpaṁ āpajjati. aladdhā ca piṇḍapātaṁ na paritassati, laddhā ca piṇḍapātaṁ agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītarapiṇḍapātasantuṭṭhiyā nevattānukkaṁseti na paraṁ vambheti, yo hi tattha dakkho analaso sampajāno patissato. ayaṁ vuccati paccekasambuddho porāṇe aggaññe ariyavaṁse ṭhito. santuṭṭho hoti itarītarena senāsanena itarītarasenāsanasantuṭṭhiyā ca vaṇṇavādī na ca piṇḍapātahetu anesanaṁ appatirūpaṁ āpajjati. aladdhā ca senāsanaṁ na paritassati, laddhā ca senāsanaṁ agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītarasenāsanasantuṭṭhiyā nevattānukkaṁseti na paraṁ vambheti, yo hi tattha dakkho analaso sampajāno patissato. ayaṁ vuccati paccekasambuddho porāṇe aggaññe ariyavaṁse ṭhito. santuṭṭho hoti itarītarena gilānapaccayabhesajjaparikkhārena, itarītaragilānapaccayabhesajjaparikkhārasantuṭṭhiyā ca vaṇṇavādī na ca gilānapaccayabhesajjaparikkhārahetu anesanaṁ appatirūpaṁ āpajjati. aladdhā ca piṇḍapātaṁ na paritassati, laddhā ca gilānapaccayabhesajjaparikkhāraṁ agathito amucchito anajjhāpanno ādīnavadassāvī nissaraṇapañño paribhuñjati tāya ca pana itarītaragilānapaccayabhesajjaparikkhārasantuṭṭhiyā nevattānukkaṁseti na paraṁ vambheti, yo hi tattha dakkho analaso sampajāno patissato. ayaṁ vuccati paccekasambuddho porāṇe aggaññe ariyavaṁse ṭhitoti 'santussamāno itarītarena'.

parissayānaṁ sahitā achambhīti' - parissayā'ti dve parissayā: pākaṭaparissayā ca paṭicchannaparissayā ca. katame pākaṭaparissayā: sīhā vyagghā dīpī acchā taracchā kokā mahisā1 'hatthi ahi vicchikā satapadī corā vā assu mānavā vā katakammā vā akatakammā vā. cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho2 jaro kucchirogo mucchā pakkhandikā ghūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapa3samphassā iti vā. ime vuccanti pākaṭaparissayā.

1. mahiṁsā - machasaṁ,
gomahisā - syā, va, vi
2. ḍāho - machasaṁ,
3. sarīsapa - machasaṁ,

[bjt page 524] [\x 524/]

katame paṭicchannaparissayā: kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ vyāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṁkhārā. ime vuccanti paṭicchannaparissayā'.

parissayāti - kenaṭṭhena parissayā: parisahantīti parissayā, parihānāya saṁvattantīti parissayā, tatrāsayāti parissayā.

kathaṁ parisahantīti parissayā: te parissayā taṁ puggalaṁ sahanti parisahanti abhibhavanti ajjhottharanti pariyādiyanti parimaddanti, 1 evaṁ parisahantīti parissayā.

kathaṁ parihānāya saṁvattantīti parissayā: te parissayā kusalānaṁ dhammānaṁ antarāyāya parihānāya saṁvattanti. katamesaṁ kusalānaṁ dhammānaṁ: sammāpaṭipadāya anulomapaṭipadāya apaccanīkapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa, satisampajaññassa catunnaṁ satipaṭṭhānaṁ bhāvanānuyogassa, catunnaṁ sammappadhānānaṁ bhāvanānuyogassa, catunnaṁ iddhipādānaṁ bhāvanānuyogassa, pañcannaṁ indriyānaṁ bhāvanānuyogassa, pañcannaṁ balānaṁ bhāvanānuyogassa, sattannaṁ bojjhaṅgānaṁ bhāvanānuyogassa, ariyassa aṭṭhaṅgikassa maggassa bhāvanānuyogassa, imesaṁ kusalānaṁ dhammānaṁ antarāyāya parihānāya saṁvattanti, evaṁ2 parihānāya saṁvattantīti parissayā.

kathaṁ tatrāsayāti parissayā: tatthete3 pāpakā akusalā dhammā uppajjanti attabhāvasannissayā, yathā bile bilāsayā pāṇā sayanti, dake dakāsayā4 pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti, evameva tatthete pāpakā akusalā dhammā uppajjanti attabhāvasannissayāti evampi tatrāsayāti parissayā.

1. maddanti - machasaṁ, va, vi
2. iti evaṁ - pana
3. tatra te - va, vi
4. udake udakasyā - machasaṁ,

[bjt page 526] [\x 526/]

vuttaṁ hetaṁ bhagavatā:

''sāntevāsiko bhikkhave, bhikkhu sācariyako dukkhaṁ na phāsu viharati. kathaṁ ca bhikkhave, bhikkhu sāntevāsiko sācariyako dukkhaṁ na phāsu viharati: idha bhikkhave, bhikkhu cakkhunā rūpaṁ disvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti1 samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno sotena saddaṁ sutvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno ghānena gandhaṁ ghāyitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno jivhāya rasaṁ sāyitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno kāyena phoṭṭhabbaṁ phusitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno manasā dhammaṁ viññāya uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyako'ti2 vuccati. evaṁ kho bhikkhave, bhikkhu sāntevāsiko sācariyako dukkhaṁ na phāsuviharatī'ti[a] evampi tatrāsayāti parissayā.

vuttaṁ hetaṁ bhagavatā:

''tayome bhikkhave, antarā malā antarā amittā antarā sapattā antarā vadhakā antarā paccatthikā. katame tayo: lobho bhikkhave, antarā malaṁ antarā amitto antarā sapatto antarā vadhako antarā paccatthiko. doso bhikkhave, antarā malaṁ antarā amitto antarā sapatto antarā vadhako antarā paccatthiko. moho bhikkhave, antarā malaṁ antarā amitto antarā sapatto antarā vadhako antarā paccatthiko. ime kho bhikkhave, tayo antarā malā3 antarā amittā antarā sapattā antarā vadhakā antarā paccatthikā. [b]
1. ''anatthajanano lobho lobho cittappakopano
bhayamantarato jātaṁ taṁ jano nāvabujjhati.

2. luddho atthaṁ na jānāti luddho dhammaṁ na passati
andhaṁ tamaṁ tadā hoti yaṁ lobho sahate naraṁ.

3. anatthajanano doso doso cittappakopano
bhayamantarato jātaṁ taṁ jano nāvabujjhati. [b]

1. tena samudācarena - machasaṁ,
2. sāvariyakoti - va-vi
3. antarāmalo - machasaṁ,
[a.] salāyatanasaṁyutta - navapurāṇavagga
[b.] itivuttaka - catutthavagga malasutta

[bjt page 528] [\x 528/]

4. duṭṭho atthaṁ na jānāti duṭṭho dhammaṁ na passati
andhaṁ tamaṁ tadā hoti yaṁ doso sahate naraṁ.

5. anatthajanano moho moho cittappakopano
bhayamantarato jātaṁ taṁ jano nāvabujjhati.

6. mūḷho atthaṁ na jānāti mūḷho dhammaṁ na passati
andhaṁ tamaṁ tadā hoti yaṁ moho sahate nara''nti. [a]

evampi tatrāsayāti parissayā.

vuttaṁ hetaṁ bhagavatā:

''tayo kho mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. katame tayo: lobho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. doso kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. moho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. ime kho mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. ''[b]

7. ''lobho doso ca moho ca purisaṁ pāpacetasaṁ
hiṁsanti atta sambhūtā tacasāraṁva samphala''nti. [b]

evampi tatrāsayāti parissayā.

vuttaṁ hetaṁ bhagavatā:

8. ''rāgo ca doso ca ito nidānā
arati rati lomahaṁso itojā,
ito samuṭṭhāya manovitakkā
kumārakā dhaṁkamivossajantī''ti[c]

evampi tatrāsayāti parissayā.

parissayānaṁ sahitāti parissaye sahitā ārādhitā ajjhottharitā pariyāditā paṭinissaṭāti 'parissayānaṁ sahitā'.

[a.] itivuttaka - catutthavagga malasutta
[b.] kosala saṁyutta - paṭhamavagga
[c.] suttanipāta - sūcilomasutta

[bjt page 530] [\x 530/]

achambhīti so paccekasambuddho abhīru achambhi anutrāsi apalāyi pahīnabhayabheravo vigatalomahaṁso viharatīti parissayānaṁ sahitā achambhi eko care khaggavisāṇakappo,
tenāha so paccekasambuddho:

''cātuddiso appaṭigho ca hoti
santussamāno itarītarena,
parissayānaṁ sahitā achambhi
eko care khaggavisāṇakappo''ti.

9.

dussaṅgahā pabbajitāpi eke
atho gahaṭṭhā gharamāvasantā,
appossukko paraputtesu hutvā
eko caro khaggavisāṇakappo.

dussaṅgahā pabbajitāpi eketi ''pabbajitāpi idhekacce nissayepi diyyamāne uddesepi diyyamāne paripucchāyapi diyyamāne cīvarepi diyyamāne pattepi diyyamāne lohathālakepi diyyamāne dhammakarekepi''1 diyyamāne parissāvanepi diyyamāne thavikepi diyyamāne upāhanepi diyyamāne kāyabandhanepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke.

atho gahaṭṭhā gharamāvasantāti gahaṭṭhāpi idhekacce hatthimhipi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. rathepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. khettepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. vatthumhipi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. hiraññepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. suvaṇṇepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. diyyamāne gāmepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. nigamepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. nagarepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. raṭṭhepi diyyamāne na sussūsanti na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke. janapadepi diyyamāne na sussūsanti2 na sotā odahanti na aññācittaṁ upaṭṭhāpenti, anassavā avacanakaraṁ paṭilomavuttino aññeneva mukhaṁ karontī'ti 'dussaṅgahā pabbajitāpi eke.

appossukko paraputtesu hutvāti. attānaṁ ṭhapetvā sabbe imasmiṁ atthe paraputtā, tesu paraputtesu appossukko hutvā avyāvaṭo hutvā anapekkho hutvāti 'appossukko paraputtesu hutvā eko care khaggavisāṇakappo. '

tenāha so paccekasambuddho:

''dussaṅgahā pabbajitāpi eke
atho gahaṭṭhā gharamāvasantā
appossukko paraputtesu hutvā
eko care khaggavisāṇakappo'ti.

1. dhammakaraṇepi - machasaṁ,
2. na saṇanti - machasaṁ,

[bjt page 532] [\x 532/]
[pts page 060] [\q  60/]

10.

voropayitvā gihibyañjanāni
saṁsīnapatto1 yathā koviḷāro,
chetvāna vīro2, gihibandhanāni
eko care khaggavisāṇakappo.

voropayitvā gihibyañjanānīti 'gihibyañjanaṁ' vuccanti kesā ca massu ca mālā ca gandhaṁ ca vilepanaṁ ca ābharaṇaṁ ca piḷandhanaṁ ca vatthaṁ ca pārupanaṁ ca veṭhanaṁ na ucchādanaṁ parimaddanaṁ nahāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇakaṁ mukhalepanaṁ hatthabandhaṁ sikhābandhaṁ daṇḍaṁ nālikaṁ khaggaṁ chattaṁ (chatrūpāhanaṁ) uṇhīsaṁ maṇiṁ vālavījaniṁ odātāni vatthāni dīghadasāni, iti vā, voropayitvā gihibyaṁjanānīti gihibyañjanāni oropayitvā samoropayitvā nikkhipitvā paṭippassambhayitvāti, voropayitvā gihibyañjanāni'.

saṁsīnapatto yathā koviḷāroti yathā koviḷārassa pattāni tāni saṁsīnāni3 patitāni paripatitāni, evameva tassa paccekasambuddhassa gihibyañjanāni sīnāni saṁsīnāni patitānīti saṁsīnapatto yathā koviḷāro.

chetvāna vīro gihibandhanānīti vīro'ti viriyavāti vīro, pahūti vīro, visavīti vīro, alamattoti vīro, sūroti vīro, vikkanto abhīru acchambhi anutrāsi apalāyī pahīnabhayabheravoti vīro, vigatalomahaṁsoti vīro:

1. ''virato idha sabbapāpakehi nirayadukkhamaticca viriyavāso,
so viriyavā padhānavā vīro tādi, pavuccate tathattā''ti.

gihibandhanāni4' vuccanti puttā ca dārā ca5 dāsī ca dāsā ca ajeḷakā ca kukkuṭasūkarā ca hatthigavāssavaḷavā ca khettaṁ ca vatthuṁ ca hiraññaṁ ca suvaṇṇaṁ ca gāmanigamarājadhāniyo ca raṭṭhaṁ ca janapado ca koso ca koṭṭhāgāraṁ ca yaṁ kiñci rajanīyavatthu, chetvāna vīro gihibandhanānīti so paccekasambuddho vīro gihibandhanāni chinditvā samucchinditvā jahitvā vinodetvā byantīkaritvā anabhāvaṁ gametvāti 'chetvāna vīro gihibandhanāni eko ca care khaggavisāṇakappo.

tenāha so paccekasambuddho:

''voropayitvā gihibyañjanāni
saṁsīnapatto yathā koviḷāro,
chetvāna vīro gihibandhanāni
eko care khaggavisāṇakappo''ti.

paṭhamo vaggo.

1. saṁjinnapatto - machasaṁ, syā,
2. dhīro - va, -vi
3. chinnāni saṁchinnāni - machasaṁ, syā
4. gihibandhanāvuccati - pa, va, vi
5. bhariyā ca - machasaṁ,
6. dhīro - va-vi

[bjt page 534] [\x 534/]

1.

sace labhetha nipakaṁ sahāyaṁ
saddhiṁ caraṁ sādhuvihāri dhīraṁ,
abhibhuyya sabbāni parissayāni
careyya tenattamano satīmā.

sace labhetha nipakaṁ sahāyanti: sace nipakaṁ paṇḍitaṁ paññavantaṁ1. buddhimantaṁ ñāṇiṁ vibhāviṁ medhāviṁ sahāyaṁ labheyya, paṭilabheyya adhigaccheyya vindeyyāti 'sace labhetha nipakaṁ sahāyaṁ'.

saddhiṁ caraṁ sādhuvihāri dhīranti: 'saddhiṁ cara'nti ekato caraṁ, sādhuvihārinti paṭhamenapi jhānena sādhuvihāriṁ dutiyenapi jhānena sādhuvihāriṁ catutthenapi jhānena sādhuvihāriṁ mettāyapi cetovimuttiyā sādhuvihāriṁ karuṇāyapi cetovimuttiyā sādhuvihāriṁ muditāyapi cetovimuttiyā sādhuvihāriṁ upekkhāyapi cetovimuttiyā sādhuvihāriṁ, ākāsānañcāyatanasamāpattiyāpi sādhuvihāriṁ viññāṇañcāyatanasamāpattiyāpi sādhuvihāriṁ ākiñcaññāyatanasamāpattiyāpi sādhuvihāriṁ nevasaññānāsaññāyatanasamāpattiyāpi sādhuvihāriṁ nirodhasamāpattiyāpi sādhuvihāriṁ phalasamāpattiyāpi sadhuvihāriṁ. dhīranti: paṇḍitaṁ paññavantaṁ1 buddhimantaṁ ñāṇiṁ vibhāviṁ medhāvinti 'saddhiṁ caraṁ sādhuvihāri dhīraṁ'.

abhibhuyya sabbāni parissayānīti: 'parissayā'ti dve parissayā: pākaṭaparissayā ca paṭicchannaparissayā ca. katame pākaṭaparissayā: sīhā vyagghā dīpī acchā taracchā kokā mahisā 'hatthi ahi vicchikā satapadī corā vā assu mānavā vā katakammā vā akatakammā vā. cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchirogo mucchā pakkhandikā ghūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utuparināmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapa3samphassā iti vā. ime vuccanti pākaṭaparissayā.

katame paṭicchannaparissayā: kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ vyāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṁkhārā. ime vuccanti paṭicchannaparissayā'.

parissayāti - kenaṭṭhena parissayā: parisahantīti parissayā, paribhānāya saṁvattantīti parissayā, tatrāsayāti parissayā.

kathaṁ parisahantīti parissayā: te parissayā taṁ puggalaṁ sahanti parisahanti abhibhavanti ajjhottharanti pariyādiyanti parimaddanti, evaṁ parisahantīti parissayā.

kathaṁ parihānāya saṁvattantīti parissayā: te parissayā kusalānaṁ dhammānaṁ antarāyāya parihānāya saṁvattanti. katamesaṁ kusalānaṁ dhammānaṁ: sammāpaṭipadāya anulomapaṭipadāya apaccanīkapaṭipadāya anvatthapaṭipadāya dhammānudhammapaṭipadāya sīlesu paripurakāritāya indriyesu guttadvāratāya bhojane mattaññutāya jāgariyānuyogassa, satisampajaññassa catunnaṁ satipaṭṭhānaṁ bhāvanānuyogassa, catunnaṁ sammappadhānānaṁ bhāvanānuyogassa, catunnaṁ iddhipādānaṁ bhāvanānuyogassa, pañcannaṁ indriyānaṁ bhāvanānuyogassa, pañcannaṁ balānaṁ bhāvanānuyogassa, sattannaṁ bojjhaṅgānaṁ bhāvanānuyogassa, ariyassa aṭṭhaṅgikassa maggassa bhāvanānuyogassa, imesaṁ kusalānaṁ dhammānaṁ antarāyāya parihānāya saṁvattanti, evaṁ parihānāya saṁvattantīti parissayā.

kathaṁ tatrāsayāti parissayā: tatthete pāpakā akusalā dhammā uppajjanti attabhāvasannissayā, yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti, evameva tatthete pāpakā akusalā dhammā uppajjanti attabhāvasannissayāti evampi tatrāsayāti parissayā.

vuttaṁ hetaṁ bhagavatā:

''sāntevāsiko bhikkhave, bhikkhu sācariyako dukkhaṁ na phāsu viharati. kathaṁ ca bhikkhave, bhikkhu sāntevāsiko sācariyako dukkhaṁ na phāsu viharati: idha bhikkhave, bhikkhu cakkhunā rūpaṁ disvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno sotena saddaṁ sutvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno ghānena gandhaṁ ghāyitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno jivhāya rasaṁ sāyitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno kāyena
phoṭṭhabbaṁ phusitvā uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyakoti vuccati. punacaparaṁ bhikkhave, bhikkhuno manasā dhammaṁ viññāya uppajjanti ye pāpakā akusalā dhammā sarasaṅkappā saññojaniyā tyāssa anto vasanti anvāssavanti pāpakā akusalā dhammāti, tasmā sāntevāsiko vuccati. te naṁ samudācaranti samudācaranti naṁ pāpakā akusalā dhammāti, tasmā 'sācariyako'ti vuccati. evaṁ kho bhikkhave, bhikkhu sāntevāsiko sācariyako dukkhaṁ na phāsu viharatī'ti evampi tatrāsayāti parissayā.

vuttaṁ hetaṁ bhagavatā:

''tayome bhikkhave, antarā malā antarā amittā antarā sapattā antarā vadhakā antarā paccatthikā. katame tayo: lobho bhikkhave, antarā malaṁ antarā amitto antarā sapatto antarā vadhako antarā paccatthiko. doso bhikkhave, antarā malaṁ antarā amitto antarā sapatto antarā vadhako antarā paccatthiko. moho bhikkhave, antarā malaṁ antarā amitto antarā sapatto antarā vadhako antarā paccatthiko. ime kho bhikkhave, tayo antarā malā antarā amittā antarā sapattā antarā vadhakā antarā paccatthikā.
1. ''anatthajanano lobho lobho cittappakopano
bhayamantarato jātaṁ taṁ jano nāvabujjhati.

2. luddho atthaṁ na jānāti luddho dhammaṁ na passati
andhaṁ tamaṁ tadā hoti yaṁ lobho sahate naraṁ.

3. anatthajanano doso doso cittappakopano
bhayamantarato jātaṁ taṁ jano nāvabujjhati.

4. duṭṭho atthaṁ na jānāti duṭṭho dhammaṁ na passati
andhaṁ tamaṁ tadā hoti yaṁ doso sahate naraṁ.

5. anatthajanano moho moho cittappakopano
bhayamantarato jātaṁ taṁ jano nāvabujjhati.

6. mūḷho atthaṁ na jānāti mūḷho dhammaṁ na passati
andhaṁ tamaṁ tadā hoti yaṁ moho sahate nara''nti.

evampi tatrāsayāti parissayā.

vuttaṁ hetaṁ bhagavatā:

''tayo kho mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. katame tayo: lobho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. doso kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. moho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. ime kho mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. ''

7. ''lobho doso ca moho ca purisaṁ pāpacetasaṁ
hiṁsanti atta sambhūtā tacasāraṁva samphala''nti.

evampi tatrāsayāti parissayā.

vuttaṁ hetaṁ bhagavatā:

8. ''rāgo ca doso ca ito nidānā
arati rati lomahaṁso itojā,
ito samuṭṭhāya manovitakkā
kumārakā dhaṁkamivossajantī''ti

evampi tatrāsayāti parissayā.

parissayānaṁ sahitāti parissaye sahitā ārādhitā ajjhottharitā pariyāditā paṭinissaṭāti 'parissayānaṁ sahitā'.

abhibhuyya sabbāni parissayānīti: sabbe parissaye abhibhuyya abhibhavitvā ajjhotharitvā madditvāti 'abhibhuyya sabbāni parissayāni'.

careyya tenattamano satīmāti so paccekasambuddho tena nepakkena paṇḍitena paññavantena buddhimantena ñāṇinā vibhāvinā medhāvinā sahāyena saddhiṁ attamano tuṭṭhamano haṭṭhamano pahaṭṭhamano udaggamano muditamano careyya vihareyya irīyeyya vatteyya pāleyya yapeyya yāpeyyāti 'careyya tenattamano' satīmāti: so paccekasambuddho satimā hoti paramena satinepakkena samannāgato cirakatampi cirabhāsitampi saritā anussaritāti 'careyya tenattamano satīmā'.

tenāha so paccekasambuddho:

''sace labhetha nipakaṁ sahāyaṁ
saddhiṁ caraṁ sādhuvihāri dhīraṁ
abhibhuyya sabbāni parissayāni
careyya tenattamano satīmāti''

1. paññāvanataṁ-va-vi

[bjt page 536] [\x 536/]

2.

no ce labhetha nipakaṁ sahāyaṁ
saddhiṁ caraṁ sādhuvihāri dhīraṁ,
rājāva raṭṭhaṁ vijitaṁ pahāya
eko care khaggavisāṇakappo,

[pts page 061] [\q  61/]
no ce labhetha nipakaṁ sahāyanti no ce nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti 'no ce labhetha nipakaṁ sahāyaṁ'.

saddhiṁ caraṁ sādhuvihāri dhīranti: 'saddhiṁ cara'nti ekato caraṁ, sādhuvihārinti paṭhamenapi jhānena sādhuvihāriṁ dutiyenapi jhānena sādhuvihāriṁ catutthenapi jhānena sādhuvihāriṁ mettāyapi cetovimuttiyā sādhuvihāriṁ karuṇāyapi cetovimuttiyā sādhuvihāriṁ muditāyapi cetovimuttiyā sādhuvihāriṁ upekkhāyapi cetovimuttiyā sādhuvihāriṁ, ākāsānañcāyatanasamāpattiyāpi sādhuvihāriṁ viññāṇañcāyatanasamāpattiyāpi sādhuvihāriṁ ākiñcaññāyatanasamāpattiyāpi sādhuvihāriṁ nevasaññānāsaññāyatanasamāpattiyāpi sādhuvihāriṁ nirodhasamāpattiyāpi sādhuvihāriṁ phalasamāpattiyāpi sadhuvihāriṁ. dhīranti: paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti 'saddhiṁ caraṁ sādhuvihāri dhīraṁ'.

rājāva raṭṭhaṁ vijitaṁ pahāyāti: yathā rājā khattiyo muddhābhisitto vijitasaṅgāmo nihatapaccāmitto laddhādhippāyo paripuṇṇakosakoṭṭhāgāro raṭṭhaṁ ca janapadaṁ ca kosaṁ ca koṭṭhāgāraṁ ca pahūtahiraññasuvaṇṇaṁ nagaraṁ ca pariccajitvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vatteti pāleti yapeti yāpeti, evaṁ paccekasambuddhopi sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vatteti1 pāleti yapeti yāpetīti 'rājāva raṭṭhaṁ vijitaṁ pahāya eko care khaggavisāṇakappo'.

tenāha so paccekasambuddho:

''no ce labhetha nipakaṁ sahāyaṁ
saddhiṁ caraṁ sādhuvihāri dhīraṁ,
rājāva raṭṭhaṁ vijitaṁ pahāya
eko care khaggavisāṇakappo''ti.

1. vattati - pa-va-va-vi

[bjt page 538] [\x 538/]

3.

addhā pasaṁsāma sahāyasampadaṁ
seṭṭhā samā sevitabbā sahāyā
ete aladdhā anavajjabhojī
eko care khaggavisāṇakappo.

addhā pasaṁsāma sahāyasampadanti 'addhā'ti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ aviruddhavacanaṁ avatthāpanavacanametaṁ addhāti. sahāyasampadanti sahāyasampadā vuccati yo so sahāyo asekkhena sīlakkhandhena samannāgato hoti, asekkhena samādhikkhandhena1 asekkhena paññākkhandhena samannāgato hoti, asekkhena vimuttikkhandhena samannāgato hoti, asekkhena vimuttiñāṇadassanakkhandhena samannāgato hoti. addhā pasaṁsāma sahāyasampadanti sahāyasampadaṁ pasaṁsāma thomema kittema vaṇṇemāti 'addhā pasaṁsāma sahāyasampadaṁ'.

seṭṭhā samā sevitabbā sahāyāti: seṭṭhā honti sahāyā sīlena samādhinā paññāya vimuttiyā vimuttiñāṇadassanena, samā sadisā honti sahāyā sīlena samādhinā paññāya vimuttiyā vimuttiñāṇadassanena seṭṭhā vā sahāyā sadisā vā sahāyā sevitabbā bhajitabbā payurupāsitabbā paripucchitabbā paripañhitabbāti 'seṭṭhā samā sevitabbā sahāyā'.

ete aladdhā anavajjabhojīti: atthi puggalo sāvajjabhojī, atthi puggalo anavajjabhojī.

katamo ca puggalo sāvajjabhojī: idhekacco puggalo kuhanāya lapanāya nemittikatāya nippesikatāya lābhena lābhaṁ nijigiṁsanatāya2 dārudānena vephadānena pattadānena pupphadānena phaladānena sinānadānena cuṇṇadānena mattikādānena dantakaṭṭhadānena mukhodakadānena cāṭukamyatāya3 muggasupyatāya4 pāribhaṭṭhatāya5 piṭṭhimaṁsikatāya6 vatthuvijjāya tiracchānavijjāya aṅgavijjāya nakkhattavijjāya dūtamanena7 pahinagamanena jaṅghapesaniyena vejjakammena piṇḍapatipiṇḍakena dānānuppadānena adhammena visamena, laddhā labhitvā adhigantvā vinditvā paṭilabhitvā jīvikaṁ kappeti. ayaṁ vuccati puggalo sāvajjabhojī.

1. samādhikkhandhena samannāgato hoti - mapa
2. nijigīsanatāya - machasaṁ
3. pātukamyatāya - syā
4. muggasūpatāya - syā
5. pāribhamyatāya - machasaṁ
6. pīṭhamaddikatāya - machasaṁ
7. navakammena - machasaṁ
dutakammena - syā ma
potthakesu adhikaṁ

[bjt page 540] [\x 540/]

katamo ca puggalo anavajjabhojī: idhekacco puggalo na kuhanāya na lapanāya na nemittakatāya na nippesikatāya na lābhena lābhaṁ nijigiṁsanatāya na dārudānena na vephadānena na pattadānena na pupphadānena na phaladānena na sinānadānena na cuṇṇadānena na mattikādānena na dantakaṭṭhadānena na mukhodakadānena na cāṭukamyatāya na muggasupyatāya na pāribhaṭṭhatāya na piṭṭhimaṁsikatāya na vatthuvijjāya na tiracchānavijjāya na aṅgavijjāya na nakkhattavijjāya na dūtamanena na pahinagamanena na jaṅghapesaniyena na vejjakammena na piṇḍapatipiṇḍakena na dānānuppadānena dhammena samena, laddhā labhitvā adhigantvā vinditvā paṭilabhitvā jīvikaṁ kappeti. ayaṁ vuccati puggalo anavajjabhojī.

ete aladdhā anavajjabhojīti ete anavajjabhojī aladdhā alabhitvā anadhigantvā avinditvā appaṭilabhitvāti 'ete aladdhā anavajjabhojī eko care khaggavisāṇakappo'.

tenāha so paccekasambuddho:

''addhā pasaṁsāma sahāyasampadaṁ
seṭṭhā samā sevitabbā sahāyā,
ete aladdhā anavajjabhojī
eko care khaggavisāṇakappo''ti.

4.

disvā suvaṇṇassa pabhassarāni
kammāraputtena suniṭṭhitāni,
saṁghaṭṭayantāni duve bhujasmiṁ
eko care khaggavisāṇakappo.

disvā suvaṇṇassa pabhassarānīti 'disvā'ti disvā passitvā tulayitvā tīrayitvā vibhāvayitvā vibhūtaṁ katvā. suvaṇṇassāti: jātarūpassa, pabhassarānīti: parisuddhāni pariyodātānīti 'disvā suvaṇṇassa pabhassarāni.

kammāraputtena suniṭṭhitānīti: 'kammāraputto' vuccati suvaṇṇakāro, kammāraputtena suniṭṭhitānīti: kammāraputtena suniṭṭhitāni sukatāni suparikammakatānīti kammāraputtena suniṭṭhitāni'.

1. samenati - syā

[bjt page 542] [\x 542/]

saṁghaṭṭayantāni duve ''bhujasminti bhujo vuccati hattho yathā ekasmiṁ hatthe dve nūpurāni ghaṭṭenti, evameva sattā taṇhāvasena diṭṭhivasena niraye ghaṭṭenti tiracchānayoniyaṁ ghaṭṭenti pettivisaye ghaṭṭenti manussaloke ghaṭṭenti, devaloke ghaṭṭenti, gatiyā gatiṁ upapattiyā upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ ghaṭṭenti ghaṁghaṭṭenti saṁghaṭṭentā caranti viharanti irīyanti vattenti pālenti yapenti yāpentīti 'saṁghaṭṭayantāni duve bhujasmiṁ eko care khaggavisāṇakappo'.

tenāha so paccekasambuddho:

''disvā suvaṇṇassa pabhassarāni
kammāraputtena suniṭṭhitāni,
saṁghaṭṭayantāni duve bhujasmiṁ
eko care khaggavisāṇakappo''ti.

[pts page 062] [\q  62/]

5.
evaṁ dutiyena sahā mamassa1
vācābhilāpo abhisajjanā vā,
etaṁ bhayaṁ āyatiṁ pekkhamāno
eko care khaggavisāṇakappo.

evaṁ dutiyena sahā mamassāti taṇhādutiyo vā hoti, puggaladutiyo vā. kathaṁ taṇhādutiyo hoti'. 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā yassesā taṇhā appahīnā so vuccati taṇhādutiyo

''taṇhādutiyo puriso dīghamaddhāna saṁsaraṁ,
itthabhāvaññathābhāvaṁ saṁsāraṁ nātivattatī''ti. *

evaṁ taṇhādutiyo vā hoti.

kathaṁ puggaladutiyo hoti: idhekacco na ahetu(2) na kāraṇahetu uddhato avupasannacitto ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti, tattha bahuṁ samphappalāpaṁ palapati seyyathīdaṁ: rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ

1. saha mama syā - machasaṁ
2. attahetu - syā
* catukkaṅguttara - bhaṇḍagāmavagga
suttanipāta - dvayakānupassanāsutta

[bjt page 544] [\x 544/]

purisakathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ katheti. evaṁ puggaladutiyo hotīti 'evaṁ dutiyena sahā mamassa1'.

vācābhilāpo abhisajjanā vā'ti vācābhilāpo vuccati battiṁsa tiracchānakathā. seyyathīdaṁ: rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ purisakathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ. abhisajjanā vāti dve sajjanā: taṇhāsajjanā ca diṭṭhisajjanā ca. katamo taṇhāsajjanā: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatāṭṭhasatataṇhāvicaritaṁ. ayaṁ taṇhāsajjanā.

katamo diṭṭhisajjanā: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisajjanāti 'vācābhilāpo abhisajjanā vā'.

etaṁ bhayaṁ āyatiṁ pekkhamānoti 'bhaya'nti jātibhayaṁ jarābhayaṁ vyādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhīlabhayaṁ āvaṭṭabhayaṁ susukābhayaṁ2 ājīvakabhayaṁ asilokabhayaṁ parisasārajjabhayaṁ madanabhayaṁ bhayānakaṁ chambhitattaṁ lomahaṁso cetaso ubbego utrāso. etaṁ bhayaṁ āyatiṁ pekkhamānoti etaṁ bhayaṁ āyatiṁ pekkhamāno dakkhamāno olokayamāno nijjhāyamāno upaparikkhamānoti 'etaṁ bhayaṁ āyatiṁ pekkhamāno eko care khaggavisāṇakappo'.

tenāha so paccekasambuddho:

''evaṁ dutiyena sahā mamassa
vācābhilāpo abhisajjanā vā,
etaṁ bhayaṁ āyatiṁ pekkhamāno
eko care khaggavisāṇakappo''ti.

6.

kāmā hi3 citrā madhurā manoramā
virūparūpena mathenti cittaṁ,
ādīnavaṁ kāmaguṇesu disvā
eko care khaggavisāṇakappo.

kāmā hi citrā madhurā manoramāti 'kāmāti' uddānato
dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

citrāti4 nānāvaṇṇā rūpā nānāvaṇṇā saddā nānā vaṇṇā gandhā nānā vaṇṇā rasā nānā vaṇṇā phoṭṭhabbā. iṭṭhā 'kantā manāpā piyarūpā kāmupasaṁhitā rajanīyā.
1. saha mamassa - machasaṁ
2. susumārabhayaṁ - machasaṁ
3. kāmā vicitrāti - va, vi,
4. vicitrāti - va, vi, ka

[bjt page 546] [\x 546/]

madhurāti: vuttaṁ hetaṁ bhagavatā: ''pañcime bhikkhave kāmaguṇā. katame pañca: cakkhuviññeyyā rūpā iṭṭhā kantā manāpā piyarūpā kāmupasaṁhitā rajanīyā, sotaviññeyyā saddā iṭṭhā kantā manāpā piyarūpā kāmupasaṁhitā rajanīyā, ghānaviññeyyā gandhā iṭṭhā kantā manāpā piyarūpā kāmupasaṁhitā rajanīyā, jivhāviññeyyā rasā iṭṭhā kantā manāpā piyarūpā kāmupasaṁhitā rajanīyā, kāyaviññeyyā phoṭṭhabbā iṭṭhā kantā manāpā piyarūpā kāmupasaṁhitā, rajanīyā. ime kho bhikkhave pañcakāmaguṇā. yaṁ kho bhikkhave ime pañcakāmaguṇe paṭicca uppajjati sukhaṁ somanassaṁ idaṁ vuccati kāmasukhaṁ mīlhasukhaṁ1 puthujjanasukhaṁ anariyasukhaṁ, 2 na sevitabbaṁ na bhāvetabbaṁ na bahulīkātabbaṁ, bhāyitabbaṁ etassa sukhassāti vadāmī''ti kāmā hi citrā madhurā. manoramāti 'mano'ti 'yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu, mano ramenti thomenti tosenti pahāsentī'ti 'kāmā hi citrā madhurā manoramā'.

virūparūpena mathenti cittanti: nānāvaṇṇehi rūpehi cittaṁ mathenti tosenti pahāsenti nānā vaṇṇehi saddehi cittaṁ mathenti tosenti pahāsenti nānā vaṇṇehi gandhehi cittaṁ mathenti tosenti pahāsenti nānā vaṇṇehi rasehi cittaṁ mathenti tosenti pahāsenti nānā vaṇṇehi phoṭṭhabbehi cittaṁ mathenti tosenti pahāsentī'ti ''virūparūpena mathenti cittaṁ''.

ādīnavaṁ kāmaguṇesu disvāti: - vuttaṁ hetaṁ bhagavatā: 'ko ca bhikkhave kāmānaṁ ādīnavo: idha bhikkhave, kulaputto yena sippaṭṭhānena jīvikaṁ kappeti: yadi muddāya yadi gaṇanāya yadi saṅkhānena yadi kasiyā yadi vaṇijjāya yadi gorakkhena3 yadi issatthena yadi rājaporisena yadi sippaññatarena sītassa purakkhato uṇhassa purakkhato ḍaṁsamakasavātātapasiriṁsapasamphassehi rissamāno4 khuppipāsāya mīyamāno5 ayaṁ bhikkhave kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ nāmānameva hetu.

tassa ce bhikkhave, kulaputtassa evaṁ uṭṭhahato ghaṭato vāyamato te bhogā nābhinipphajjanti socati kilamati paridevati urattāḷiṁ kandati sammohaṁ āpajjati moghaṁ vata me uṭṭhānaṁ6 aphalo vata me vāyāmo ti. ayampi bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

1. pīḷasukhaṁ - va, vi, ka
2. anunayasukhaṁ - va, vi, ka
3. yadigorakkhanena - va, vi
4. sama passamāno - ma, va, vi
5. viḷiyamāno - va, vi,
6. upaṭṭhānaṁ - va, vi

[bjt page 548] [\x 548/]

tassa ce bhikkhave, kulaputtassa evaṁ uṭṭhahato ghaṭato vāyamato te bhogā abhinipphajjanti so tesaṁ bhogānaṁ ārakkhādhikaraṇaṁ dukkhaṁ domanassaṁ paṭisaṁvedeti, kinti me bhoge1 neva rājāno hareyyuṁ na corā hareyyuṁ na aggi ḍaheyya na udakaṁ vaheyya na appiyā dāyādā hareyyunti. tassa evaṁ ārakkhayato gopayato te bhoge rājāno vā haranti corā vā haranti aggi vā ḍahati udakaṁ vā vahati appiyā vā dāyādā haranti. so socati kilamati paridevati urattāḷiṁ kandati sammohaṁ āpajjati yampi me ahosi tampi no natthī'ti. ayampi bhikkhave kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

puna ca paraṁ bhikkhave kāmahetu kāmanidānaṁ kāmādhikaraṇaṁ kāmānameva hetu rājānopi rājūhi vivadanti khattiyā'pi khattiyehi vivadanti brāhmaṇā'pi brāhmaṇehi vivadanti gahapatī'pi gahapatīhi vivadanti mātā'pi puttena vivadati putto'pi mātarā vivadati pitā'pi puttena vivadati putto'pi pitarā vivadati bhātā'pi bhāginiyā vivadati bhaginī'pi bhātarā vivadati sahāyo'pi sahāyena vivadati, te tattha kalahaviggahavivādāpannā aññamaññaṁ pāṇīhi'pi upakkamanti leḍḍuhi'pi upakkamanti daṇḍehi'pi upakkamanti satthehi'pi upakkamanti, te tattha maraṇampi nigacchanti2 maraṇamattampi dukkhaṁ. ayampi bhikkhave kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

puna ca paraṁ bhikkhave, kāmahetu kāmanidānaṁ kāmādhikaraṇaṁ kāmānameva hetu asivammaṁ gahetvā dhanukalāpaṁ sannayhitvā ubhato byaḷhaṁ3 saṁgāmaṁ pakkhandanti usūsupi khippamānāsu4 sattisupi khippamānāsu asīsupi vijjotantesu5. te tattha usuhi'pi vijjhanti, sattīhi'pi vijjhanti, asinā'pi sīsaṁ chindanti. te tattha maraṇampi nigacchanti, maraṇamattampi dukkhaṁ. ayampi bhikkhave kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

1. bhogā - pa, va, vi
2. gacchanti - pa ma va vi
3. virulhaṁ - va vi
4. khipamānesu - pa va vi
5. vijjotalannesu - machasaṁ. va. vi.

[bjt page 550] [\x 550/]

puna ca paraṁ bhikkhave, kāmahetu kāmanidānaṁ kāmādhikaraṇaṁ kāmānameva hetu asivammaṁ gahetvā dhanukalāpaṁ sannayhitvā addāvalepanā1 upakāriyo pakkhandanti usūsupi khippamānesu sattisupi khippamānāsu asīsupi vijjotalannesu2. te tattha usuhipi vijjhanti sattīhipi vijjhanti. pakkaṭṭhiyāpi3 osiñcanti abhivaggenapi4 omaddanti asināpi sīsaṁ chindanti, te tattha maraṇampi nigacchanti maraṇamattampi dukkhaṁ. ayampi bhikkhave kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

puna ca paraṁ bhikkhave, kāmahetu kāmanidānaṁ kāmādhikaraṇaṁ kāmānameva hetu, sandhimpi chindanti nillopampi haranti ekāgārikampi5 karonti, paripanthepi tiṭṭhanti, paradārampi gacchanti. tamenarājāno gahetvā vividhā kammakāraṇā kārenti6 kasāhipi tālenti vettehipi7 tālenti addhadaṇḍukehipi tālenti addhadaṇḍukehipi tālenti hatthampi chindanti -pe------------------ asināpi sīsaṁ chindanti, te tattha maraṇampi nigacchanti maraṇamattampi dukkhaṁ ayampi bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.

puna ca paraṁ bhikkhave, kāmahetu kāmanidānaṁ kāmādhikaraṇaṁ kāmānameva hetu kāyena duccaritaṁ caranti, vācāya duccaritaṁ caranti, manasā duccaritaṁ caranti. te kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā parammaraṇā apāyaṁ duggatiṁ vinipātaṁ nirayaṁ upapajjanti. ayampi bhikkhave kāmānaṁ ādīnavo samparāyiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. ''[a]

ādīnavaṁ kāmaguṇesu disvāti kāmaguṇesu ādīnavaṁ disvā, passitvā tulayitvā tīrayitvā vibhāvayitvā vibhūtaṁ katvāti 'ādīnavaṁ kāmaguṇesu disvā eko care khaggavisāṇakappo'

tenāha so paccekasambuddho:

''kāmā hi citrā madhurā manoramā
virūparūpena mathenti cittaṁ,
ādīnavaṁ kāmaguṇesu disvā
eko care khaggavisāṇakappo''ti.

1. addhāvalopanā - syā
2. vijjotattesu - sa.
3. chakanakāyapi - a bra
chakkāṭiyāpi - ma va vi ka
5. ekātārampi - pana.
[a.] majjhimanikāya - mahādukkhakkhandhasutta
6. karonti - pa ma
7. vattehipi - abu.
4. abhivaggenapi - a bu pa.
aggivaggenapi - va vi ka.

[bjt page 552] [\x 552/]

7.

īti ca gaṇḍo ca upaddavo ca
rogo ca sallaṁ ca bhayaṁ ca metaṁ,
etaṁ bhayaṁ kāmaguṇesu disvā
eko care khaggavisāṇakappo.

īti ca gaḍḍo ca upaddavo ca rogo ca sallaṁ ca bhayaṁ ca metanti vuttaṁ hetaṁ bhagavatā: ''bhayanti bhikkhave, kāmānametaṁ adhivacanaṁ, dukkhanti bhikkhave, kāmānametaṁ adhivacanaṁ, rogoti bhikkhave, kāmānametaṁ adhivacanaṁ, gaṇḍoti bhikkhave, kāmānametaṁ adhivacanaṁ sallanti bhikkhave, kāmānametaṁ adhivacanaṁ, (saṅgoti) bhikkhave, kāmānametaṁ adhivacanaṁ, paṅkoti bhikkhave, kāmānametaṁ adhivacanaṁ, gabbhoti bhikkhave, kāmānametaṁ adhivacanaṁ, kasmā ca bhikkhave, bhayanti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, dukkhanti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, rogoti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, gaṇḍoti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, sallanti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, saṅgoti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, paṅkoti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. kasmā ca bhikkhave, gabbhoti kāmānametaṁ adhivacanaṁ, yasmā ca kāmarāgarattāyaṁ bhikkhave chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacana''nti.

1. ''bhayaṁ dukkhaṁ rogo ca gaṇḍo sallaṁ ca saṅgo ca
paṅko ca gabbho ubhayaṁ,

2. ete kāmā, pavuccanti yattha satto puthujjano
otiṇṇo sātarūpena puna gabbhāya gacchati. '

3. yato ca bhikkhu ātāpī sampajaññaṁ na riccati,
so imaṁ palipaṁ' duggaṁ atikamma tathāvidho
pajaṁ jātijarūpetaṁ phandamānaṁ avekkhatī ti.

īti ca gaṇḍo ca upaddavo ca rogo ca sallaṁ ca bhayaṁ ca metaṁ etaṁ bhayaṁ kāmaguṇesu disvāti: etaṁ bhayaṁ kāmaguṇesu disvā passitvā tulayitvā tīrayitvā vibhāvayitvā vibhūtaṁ katvāti 'etaṁ bhayaṁ kāmaguṇesu disvā eko care khaggavisāṇakappo'.

tenāha so paccekasambuddho:

''īti ca gaṇḍo ca upaddavo ca
rogo ca sallaṁ ca bhayaṁ ca metaṁ,
etaṁ bhayaṁ kāmaguṇesu disvā
eko care khaggavisāṇakappo''ti

[bjt page 554] [\x 554/]

8.

sītaṁ ca uṇhaṁ ca khudaṁ pipāsaṁ
vātātape4' ḍaṁsasiriṁsape ca, '1
sabbāni petāni abhisambhavitvā
eko care khaggavisāṇakappo.

sītaṁ uṇhaṁ ca khudaṁ pipāsanti: 'sīta'nti dvīhi kāraṇehi sītaṁ hoti: abbhantaradhātukopavasena vā sītaṁ hoti, bahiddhā utuvasena vā sītaṁ vā hoti. uṇhanti dvīhi kāreṇehi uṇhaṁ hoti: abbhantaradhātukopavasena vā uṇhaṁ hoti, bahiddhā utuvasena vā uṇhaṁ hoti, khudā vuccati2 chātako, pipāsā vuccati udakapipāsāti. 'sītaṁ ca uṇhaṁ ca khudaṁ pipāsaṁ. '

vātātape ḍaṁsasiriṁsape cāti 'vātā'ti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā kāḷavātā3' verambavātā pakkhavātā supaṇṇavātā tālapaṇṇavātā4 vidhupanavātā. ātapo vuccati suriyasantāpo. ḍaṁsā vuccanti piṅgalamakkhikā. siriṁsapā vuccanti ahīti 'vātāpe ḍaṁsasiriṁsape ca. '

sabbāni petāni abhisambhavitvāti, abhibhavitvā ajjhottharitvā pariyādiyitvā madditvāti sabbāni petāni abhisambhavitvā eko care khaggavisāṇakappo'.

tenāha so paccekasambuddho:

''sītaṁ ca uṇhaṁ ca khudaṁ pipāsaṁ
vātāpe ḍaṁsasiriṁsape va,
sabbāni petāni abhisambhavitvā
eko care khaggavisāṇakappo''ti.

1. Śarīsape ca - machasaṁ
2. buddu vuccanti - va, vi, syā
3. kālavātā ma, cha, saṁ, natthi
4. kāḷavaṭṭhavātā - va, vi, ka

[bjt page 556] [\x 556/]

9.

nāgova yūthāni vivajjayitvā
sañjātakhandho padumī (uḷāro),
yathābhirantaṁ viharaṁ1 araññe
eko care khaggavisāṇakappo.

nāgova yūthāni vivajjayitvāti 'nāgo' vuccati hatthināgo, paccekasambuddhopi nāgo, kiṁkāraṇā paccekasambuddho nāgo: āguṁ na karotīti nāgo, na gacchatīti nāgo, na āgacchatīti nāgo, kathaṁ so paccekasambuddho āguṁ na karotīti nāgo: 'āgu' vuccati pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. ''āguṁ na karoti kiñcaloke (sabhiyā'ti bhagavā)
sabbasaṁyoge2 visajja bandhanāni,
sabbattha na sajjatī vimutto
nāgo tādī pavuccate tathattā''.

evaṁ so paccekasambuddho āguṁ na karotīti nāgo.

kathaṁ so paccekasambuddho na gacchatīti nāgo: so paccekasambuddho na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati na vaggehi dhammehi3 yāyati nīyati vuyhati saṁharīyati. evaṁ so paccekasambuddho na gacchatīti nāgo.

kathaṁ so paccekasambuddho na āgacchatīti nāgo: sotāpattimaggena se kilesā pahīnā, te kilese na puneti, na pacceti, na paccāgacchati, sakadāgāmimaggena se kilesā pahīnā, te kilese na puneti, na pacceti, na paccāgacchati, anāgāmimaggena se kilesā pahīnā, te kilese na puneti, na pacceti, na paccāgacchati, arahattamaggena se kilesā pahīnā, te kilese na puneti, na pacceti, na paccāgacchati, evaṁ so paccekasambuddho na āgacchatīti nāgo.

1. vihare - ma cha sa.
2. saṁgogaṁ - va vi
3. navaggehi kammehi - va viva
navaggehi kappesaṁ - machasaṁ

[bjt page 558] [\x 558/]

nāgova yūthāni vivajjayitvāti: yathā so hatthināgo yūthāni vivajjayitvā parivajjetvā abhinivajjetvā eko araññe vanamajjhogāhetvā1 carati irīyati pāleti yapeti yāpeti. paccekasambuddhopi gaṇaṁ vivajjetvā parivajjetvā abhinivajjetvā eko araññe vanapatthāni pantāni senāsanāni paṭisevati, appasaddāni appanigghosāni vijanavātāni manussarāhaseyyakāni paṭisallānasāruppāni. so eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati irīyati vatteti pāleti yapeti 'yāpetīti nāgova yūthāni parivajjayitvā. '

sañjātakhandho padumī uḷāroti: yathā so hatthināgo sañjātakhandho sattaratano vā hoti aṭṭharatano vā. paccekasambuddhopi sañjātakhandho asekkhena sīlakkhandhena asekkhena samādhikkhandhena asekkhena paññākkhandhena asekkhena vimuttikkhandhena asekkhena vimuttiñāṇadassanakkhandhena. yathā so hatthināgo padumī. paccekasambuddhopi sattabhi bojjhaṅgapupphehi padumī. satisambojjhaṅgapupphena dhammavicayasambojjhaṅgapupphena viriyasambojjhaṅgapupphena pītisambojjhaṅgapupphena passaddhisambojjhaṅgapupphena samādhisambojjhaṅgapupphena upekkhāsambojjhaṅgapupphena yathā so hatthināgo (uḷāro) thāmena balena javena sūrena paccekasambuddhopi uḷāro sīlena samādhinā paññāya vimuttiyā vimuttiñāṇadassanoti - sañjātakhandho padumī uḷāro.

yathābhirantaṁ viharaṁ2 araññeti: yathā so hatthināgo yathābhirantaṁ araññe viharati, paccekasambuddhopi yathābhirantaṁ araññe viharati, paṭhamenapi jhānena yathābhirantaṁ araññe viharati, dutiyenapi jhānena yathābhirantaṁ araññe viharati, tatiyenapi jhānena yathābhirantaṁ araññe viharati, catutthenapi jhānena yathābhirantaṁ araññe viharati, mettāyapi cetovimuttiyā yathābhirantaṁ araññe viharati, karuṇāyapi cetovimuttiyā yathābhirantaṁ araññe viharati, muditāyapi cetovimuttiyā yathābhirantaṁ araññe viharati, upekkhāyapi cetovimuttiyā yathābhirantaṁ araññe viharati, ākāsānañcāyatanasamāpattiyāpi yathābhirantaṁ araññe viharati, viññāṇañcāyatanasamāpattiyāpi yathābhirantaṁ araññe viharati, ākiñcaññāyatanasamāpattiyāpi yathābhirantaṁ araññe viharati, nevasaññānāsaññāyatanasamāpattiyāpi yathābhirantaṁ araññe viharati, nirodhasamāpattiyāpi yathābhirantaṁ araññe viharati, phalasamāpattiyāpi yathābhirantaṁ araññe viharatīti 'yathābhirantaṁ viharaṁ araññe eko care khaggavisāṇakappo'.

1. arañña vanamajjhogātetvā - va vi
2. vihare - machasaṁ

[bjt page 560] [\x 560/]

tenāha so sambuddho:

''nāgova yūthāni vivajjayitvā
sañjātakhandho padumī (uḷāro),
yathābhirantaṁ viharaṁ araññe
eko care khaggavisāṇakappo''ti.

10

aṭṭhānataṁ saṅgaṇikāratassa
yaṁ phassaye1 sāmayikaṁ2 vimuttiṁ,
ādiccabandhussa vaco nisamma
eko care khaggavisāṇakappo.

aṭṭhānataṁ saṅgaṇikāratassa yaṁ phassaye (sāmayikaṁ) vimuttinti: vuttaṁ hetaṁ bhagavatā. ''so vatānanda bhikkhu saṁgaṇikārāmo saṁgaṇikārato3 saṁgaṇikārāmataṁ anuyutto, gaṇārāmo gaṇarato gaṇasammudito4 gaṇārāmataṁ anuyutto yaṁ taṁ nekkhammasukhaṁ pavivekasukhaṁ upasamasukhaṁ sambodhasukhaṁ, tassa sukhassa nikāmalābhī bhavissati akicchalābhī akasiralābhīti netaṁ ṭhānaṁ vijjati so ca kho so ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ: yaṁ taṁ nekkhammasukhaṁ pavivekasukhaṁ upasamasukhaṁ sambodhasukhaṁ, tassa sukhassa nikāmalābhī bhavissati akicchalābhī akasiralābhīti ṭhānametaṁ vijjati. so vatānanda bhikkhu saṅgaṇikārāmo saṅgaṇikarato saṁgaṇikārāmataṁ anuyutto gaṇārāmo gaṇarato gaṇasammudito gaṇārāmataṁ anuyutto sāmayikaṁ vā5 santaṁ ceto vimutti6. upasampajja viharissati asāmayikaṁ vā akuppanti netaṁ ṭhānaṁ vijjati. yo ca kho so ānanda bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ sāmayikaṁ vā santaṁ cetovimuttiṁ upasampajja viharissati, asāmayikaṁ vā akuppanti ṭhānametaṁ vijjatī''ti[a] aṭṭhānaṁ saṁgaṇikāratassa yaṁ phassaye sāmayikaṁ vimuttiṁ.

ādiccabandhussa vaco nisammāti 'ādicco' vuccati suriyo so gotamo gottena paccekasambuddhopi gotamo gottena so paccekasambuddho suriyassa gottañātako gottabandhu, tasmā paccekasambuddho ādiccabandhu. ādiccabandhussa vaco nisammāti ādiccabandhussa vacanaṁ byappathaṁ desanaṁ anusiṭṭhaṁ7 sutvā suṇitvā uggahetvā upadhārayitvā upalakkhayitvāti 'ādiccabandhussa vaco nisamma eko care khaggavisāṇakappo, .

tenāha so paccekasambuddho:

''aṭṭhānataṁ saṅgaṇikāratassa
yaṁ phassaye saṅgaṇikāratassa
ādiccabandhussa vaco nisamma
eko care khaggavisāṇakappo''ti.

dutiyo vaggo.

1. phussaye - syā
2. samāyikaṁ - va vi
3. saṁgaṇikarato - machasaṁ
4. gaṇi samudito - va vi
5. sāmāyikaṁ - machasaṁ
6. yantaṁ cetovimuttiṁ - va vi ka
7. anusiṭṭhaṁ - machasaṁ
[a.] majjhimanikāya - mahāsuññatasutta

[bjt page 562] [\x 562/]

1.

diṭṭhīvisūkāni upātivatto
patto niyāmaṁ paṭiladdhamaggo,
uppannañāṇomhi anaññaneyyo
eko care khaggavisāṇakappo.

diṭṭhīvisūkāni upātivattoti 'diṭṭhivisūkāni' vuccanti vīsativatthūkā sakkāyadiṭṭhi. ''idha assutavā puthujjano ariyānaṁ adassāvī ariyadhammassa akovido, ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto, rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ, vedanaṁ attato samanupassati vedanāvantaṁ vā attānaṁ attani vā vedanaṁ vedanasmiṁ vā attānaṁ, saññaṁ attato samanupassati saññāvantaṁ vā attānaṁ attani vā saññaṁ saññasmiṁ vā attānaṁ, saṅkhāre attato samanupassati saṅkhāravantaṁ vā attānaṁ attani vā saṅkhāraṁ saṅkhārasmiṁ vā attānaṁ, viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho1 abhiniveso parāmāso kummaggo micchāpatho micchattaṁ titthāyatanaṁ vipariyesagāho3 viparītagāho vipallāsagāho micchāgāho ayāthāvatasmiṁ2 yāthāvatanti gāho yāvatā dvāsaṭṭhi diṭṭhigatāni imāni diṭṭhivisūkāni'' diṭṭhīvisūkāni upātivattoti diṭṭhivisūkāni upātivatto atikkanto samatikkanto vītivattoti 'diṭṭhīvisūkāni upātivatto'.

patto niyāmaṁ paṭiladdhamaggoti 'niyāmā' vuccanti cattāro maggā ariyo aṭṭhaṅgiko maggo. seyyathīdaṁ: sammādiṭṭhi sammāsaṁkappo sammāvācā sammākammanto sammāājīvo sammāvāyāmo sammāsati sammāsamādhi. catūhi ariyamaggehi samannāgato niyāmaṁ patto sampatto adhigato phassito sacchikatoti 'patto niyāmaṁ'. paṭiladdhamaggoti laddhamaggo (paṭiladdhamaggo) adhigatamaggo phassitamaggo sacchikatamaggoti 'patto niyāmaṁ paṭiladdhamaggo'.

1. paṭiggāho - machasaṁ
2. ayāthāvakasmiṁ - machasaṁ
3. vipariyāsaggāho - machasaṁ

[bjt page 564] [\x 564/]

'sabbe saṅkhārā aniccā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, 'sabbe saṅkhārā dukkhā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, 'sabbe dhammā anattā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ''avijjāpaccayā saṅkhārā''ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ''saṅkhārapaccayā viññāṇa''nti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, viññāṇapaccayā nāmarūpanti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, nāmarūpapaccayā salāyatananti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, saḷāyatanapaccayā phasso'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, phassapaccayā vedanā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, vedanāpaccayā taṇhā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, taṇhāpaccayā upādānanti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, bhavapaccayā jātī'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, jātipaccayā jarāmaraṇanti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, avijjānirodhā saṅkhāranirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, saṅkhāranirodhā viññāṇanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, viññāṇanirodhā nāmarūpanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, nāmarūpanirodhā salāyatananirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, saḷāyatananirodhā phassanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, phassanirodhā vedanānirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, vedanānirodhā taṇhānirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, taṇhānirodhā upādānanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, upādānanirodhā bhavanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, bhavanirodhā jātinirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, jātinirodhā jarāmaraṇanirodho'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, idaṁ dukkhanti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ayaṁ dukkhasamudayoti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ayaṁ dukkhanirodhoti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ayaṁ dukkhanirodhagāminīpaṭipadāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime āsavā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ayaṁ āsavanirodhoti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ayaṁ āsavanirodhagāminīpaṭipadā'ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime dhammā abhiññeyyāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime dhammā pariññeyyāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime dhammā pahātabbāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime dhammā bhāvetabbāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, ime dhammā sacchikātabbāti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, 'yaṁ kiñci samudayadhammaṁ taṁ nirodhadhamma'nti ñāṇaṁ uppannaṁ samuppannaṁ nibbattaṁ abhinibbattaṁ pātubhūtanti 'uppannañāṇomhi', 'anaññaneyyoti: so paccekasambuddho na paraneyyo, na parappattiyo, na parappaccayo na parapaṭibaddhagū'1 yathābhūtaṁ janāti! passati asammūḷho sampajāno2 panissato 'sabbe saṅkhārā aniccā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato 'sabbe saṅkhārā dukkhā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato 'sabbe dhammā anattā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ''avijjāpaccayā saṅkhārā''ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ''saṅkhārapaccayā viññāṇa''nti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato viññāṇapaccayā nāmarūpanti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato nāmarūpapaccayā salāyatananti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato saḷāyatanapaccayā phasso'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato phassapaccayā vedanā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato vedanāpaccayā taṇhā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato taṇhāpaccayā upādānanti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato bhavapaccayā jātī'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato jātipaccayā jarāmaraṇanti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato avijjānirodhā saṅkhāranirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato saṅkhāranirodhā viññāṇanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato viññāṇanirodhā nāmarūpanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

[bjt page 564] [\x 564/]

nāmarūpanirodhā salāyatananirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato saḷāyatananirodhā phassanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato phassanirodhā vedanānirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato vedanānirodhā taṇhānirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato taṇhānirodhā upādānanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato upādānanirodhā bhavanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato bhavanirodhā jātinirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato jātinirodhā jarāmaraṇanirodho'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

idaṁ dukkhanti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ayaṁ dukkhasamudayoti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ayaṁ dukkhanirodhoti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ayaṁ dukkhanirodhagāminīpaṭipadāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

ime āsavā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ayaṁ āsavanirodhoti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ayaṁ āsavanirodhagāminīpaṭipadā'ti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

ime dhammā abhiññeyyāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ime dhammā pariññeyyāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ime dhammā pahātabbāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ime dhammā bhāvetabbāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato ime dhammā sacchikātabbāti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

channaṁ phassāyatanānaṁ samudayañca atthaṅgamañca assādañca ādīnavañca nissaraṇañca paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato

pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca
paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato
catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato 'yaṁ kiñci samudayadhammaṁ taṁ nirodhadhamma'nti paraneyyo na parappattiyo na parapaṭibaddhagū' yathābhūtaṁ jānāti passati asammūḷho sampajāno patissato 'uppannañāṇomhi anaññaneyyo, eko care khaggavisāṇakappo'.

tenāha so paccekasambuddho:

''diṭṭhīvisūkāni upātivatto
patto niyāmaṁ paṭiladdhamaggo,
uppannañāṇomhi anaññaneyyo
eko care khaggavisāṇakappo''ti.

2.

nillolupo4 nikkuho nippīpāso
nimmakkho niddhantakasāvamoho, 5
nirāsaso sabbaloke bhavitvā
eko care khaggavisāṇakappo.

nillolupo nikkuho nippipāsoti 'loluppaṁ' vuccati taṇhā. ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sā loluppā taṇhā paccekasambuddhassa pahīnā ucchinnamūlā tālāvatthukatā anabhāva katā āyatiṁ anuppādadhammā, tasmā paccekasambuddho nillolupo4. nikkuhoti: tīṇi kuhanavatthūni: paccayapaṭisedhanasaṅkhātaṁ6 kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.

1. paṭibandhaga - va vi
2. taṁ jānāti - va vi
3. paṭipassato - va vi machasaṁ
4. nilloluppo - va. vi
5. kāsāmoho - machasaṁ, va, vi, ka
6. paccayapaṭisevanasaṁkhātaṁ - machasaṁ

[bjt page 566] [\x 566/]

katamaṁ paccayapaṭisedhanasaṁkhātaṁ1 kuhanavatthu: ''idha gahapatikā bhikkhuṁ nimantenti: cīvarapiṇḍapātasenāsanagilānapaccayabhesajjaparikkhārehi so pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhīyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti, so evamāha: kiṁ samaṇassa mahagghena cīvarena etaṁ sāruppaṁ: yaṁ samaṇo susānā vā saṅkhārakūṭā vā pāpanikā vā nattakāni uccinitvā saṁghāṭikaṁ katvā dhāreyya. kiṁ samaṇassa mahagghena piṇḍapātena: etaṁ sāruppaṁ yaṁ samaṇo uñjācariyāya piṇḍiyālopena jīvikaṁ kappeyya. kiṁ samaṇassa mahagghena senāsanena, etaṁ sāruppaṁ: yaṁ samaṇo rukkhamūliko vā assa sosāniko vā abbhokāsiko vā. kiṁ samaṇassa mahagghena gilānapaccayabhesajjaparikkhārena etaṁ sāruppaṁ yaṁ samaṇo putimuttena vā haritakīkhaṇḍena vā osadhaṁ kareyyāti tadupādāya lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati, lūkhaṁ gilānapaccayabhesajjaparikkhāraṁ paṭisevati. tamenaṁ gahapatikā evaṁ jānanti: 'ayaṁ samaṇo appiccho santuṭṭho pavivitto asaṁsaṭṭho āraddhaviriyo dhutavādo'ti bhīyo bhīyo nimantenti2 cīvarapiṇḍapātasenāsanagilānapaccayabhesajjaparikkhārehi. so evamāha: tiṇṇaṁ sammukhībhāvā saddho kulaputto bahuṁ puññaṁ pasavati saddhāya sammukhībhāvā saddho kulaputto bahuṁ puññaṁ pasavati. tumhākaṁ cevāyaṁ saddhā atthi deyyadhammo ca saṁvijjati ahaṁ ca paṭiggāhako. sacehaṁ3 na paṭiggahessāmi evaṁ tumhe puññena paribāhirā bhavissatha, na mayhaṁ iminā attho tumhākaṁyeva4 anukampāya paṭigaṇhāmīti, tadupādāya bahumpi cīvaraṁ paṭigaṇhāti bahumpi piṇḍapātaṁ paṭigaṇhāti bahumpi senāsanaṁ paṭigaṇhāti bahumpi gilānapaccayabhesajjaparikkhāraṁ paṭigaṇhāti, yā evarūpā bhākuṭikā bhākuṭiyaṁ kuhanā kuhāyanaṁ kuhitatattaṁ, idaṁ paccayapaṭisedhanasaṅkhātaṁ kuhanavatthu.

1. paccayapaṭisevanasaṅkhātaṁ - machasaṁ
2. siyenimattanti - pa va vi
3. sace ahaṁ - ma va ci ka
4. tumhaññeva - ma va vi ka

[bjt page 568] [\x 568/]

katamaṁ iriyāpathasaṅkhātaṁ kuhanavatthu: idhekacco pāpiccho icchāpakato sambhāvanādhippāyo, evaṁ maṁ jano sambhāvissatīti gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti paṇidhāya gacchati, paṇidhāya tiṭṭhati, paṇidhāya nisīdati, paṇidhāya seyyaṁ kappeti, samāhito viya gacchati, samāhito viya tiṭṭhati, samāhito viya nisīdati, samāhito viya seyyaṁ kappeti āpāthakajjhāyi ca hoti2 yā evarūpā iriyāpathassa aṭṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ, idaṁ iriyāpathasaṅkhātaṁ kuhanavatthu.

katamaṁ sāmantajappanasaṅkhātaṁ kuhanavatthu: idhekacco pāpiccho icchāpakato sambhāvanādhippāyo evaṁ maṁ jano sambhāvessatīti ariyadhammasannissitaṁ vācaṁ bhāsati. yo evarūpaṁ cīvaraṁ dhāreti, so samaṇo mahesakkhoti bhaṇati, yo evarūpaṁ pattaṁ dhāreti, lohathālakaṁ dhāreti, dhammakarakaṁ3 dhāreti, parissāvanaṁ dhāreti, kuñcikaṁ dhāreti, upāhanaṁ dhāreti, kāyabandhanaṁ dhāreti, āyogaṁ dhāreti4, so samaṇo mahesakkhoti bhaṇati. yassa evarūpo upajjhāyo so samaṇo mahesakkhoti, bhaṇati, yassa evarūpo ācariyo, evarūpā samānupajjhāyakā samānācariyakā mittā sandiṭṭhā samabhattā sahāyā, so samaṇo mahesakkhoti bhaṇati. yo evarūpe vihāre vasati, aḍḍhayogo vasati - pāsāde vasati - hammiye vasati - guhāyaṁ vasati - leṇe - vasati - kuṭiyā vasati - kūṭāgāre vasati, aṭṭe vasati, māḷe vasati uddaṇḍe vasati, upaṭṭhānasālāyaṁ vasati, maṇḍape vasati. rukkhamūle vasati, so samaṇo mahesakkhoti bhaṇati, athavā korañjikakorañjiko bhākuṭikabhākuṭiko kuhakakuhako lapakalapako mukhasaṁbhāvito ayaṁ samaṇo imāsaṁ evarūpānaṁ santānaṁ vihārasamāpattīnaṁ labhīti. tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti. yā evarūpā bhākuṭikā bhākuṭiyaṁ kuhanā kuhāyanā kuhitattaṁ, idaṁ sāmantajappanasaṁkhātaṁ kuhanavatthu.

tassa paccekasambuddhassa imāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni, tasmā so paccekasambuddho nikkuho,

1. samāhitoviya sayati - pana
2. āpāthakajjhāyī ca hoti - katthaci
3. dhammakaraṇaṁ - machasaṁ
4. āyogabandhanaṁ dhāreti - syā

[bjt page 570] [\x 570/]

nippipāsoti. 'pipāsā' vuccati taṇhā, ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ''[a] sā pipāsā taṇhā tassa paccekasambuddhassa pahīnā ucchinnamūlā tālāvatthukatā anabhāvakatā1 āyatiṁ anuppādadhammā, tasmā so paccekasambuddhā nippipāsoti 'nillolupo2 nikkuho nippipāso. '

nimmakkho niddhantakasāvamohoti 'makkho'ti 'yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ: rāgo kasāvo, doso kasāvo, moho kasāvo, kodho kasāvo, upanāho kasāvo, makkho kasāvo, paḷāso kasāvo, issā kasāvo, macchariyaṁ kasāvo, māyā kasāvo, sāṭheyyaṁ kasāvo, thambho kasāvo, sārambho kasāvo, māno kasāvo, atimāno kasāvo, mado kasāvo, pamādo kasāvo, sabbe kilesā kasāvā, sabbe duccaritā kasāvā, sabbe darathā kasāvā, sabbe pariḷāhā kasāvā, sabbe santāpā kasāvā, sabbākusalābhisaṁkhārā kasāvā. mohoti: dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ pubbante aññāṇaṁ aparante aññāṇaṁ, pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ, yaṁ evarūpaṁ aññāṇaṁ adassanaṁ anabhisamayo ananubodho appaṭivedho asaṁgāhanā apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ asampajaññaṁ moho pamoho sammoho avijjā avijjālaṅgi moho akusalamūlaṁ. tassa paccekasambuddhassa makkho ca moho ca vantā saṁvantā niddhantā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhāti ''so paccekasambuddho 'nimmakkho niddhantakasāvamoho'

nirāsaso sabbaloke bhavitvāti ''āsā'' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sabbaloketi: sabbaapāyaloke sabbamanussaloke sabbaāyatanaloke. nirāsaso sabbaloke bhavitvāti sabbaloke nirāsaso bhavitva. nittaṇho bhavitvā, nippipāso bhavitvāti 'nirāsaso sabbaloke bhavitvā eko care khaggavisāṇakappo. '

tenāha so paccekasambuddho:

''nillolupo nikkuho nippīpāso
nimmakkho niddhantakasāvamoho,
nirāsaso sabbaloke bhavitvā
eko care khaggavisāṇakappo''ti.

1. anabhāvaṁ gatā - ca vi machasaṁ
2. nilloluppo - va vi
[a.] dhammasaṅgaṇi - cittuppādakaṇḍa

[bjt page 572] [\x 572/]

3.

pāpaṁ sahāyaṁ parivajjayetha
anatthadassiṁ visame niviṭṭhaṁ,
sayaṁ na seve pasutaṁ pamattaṁ
eko care khaggavisāṇakappo.

pāpaṁ sahāyaṁ parivajjayethāti: 'pāpasahāyo' vuccati ''yo so sahāyo dasavatthukāya micchādiṭṭhiyā samannāgato'. natthi dinnaṁ natthi yiṭṭhaṁ, natthi hutaṁ, natthi sukaṭadukkaṭānaṁ. 1 kammānaṁ phalaṁ vipāko, natthi ayaṁ loko, natthi paroloko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imaṁ ca lokaṁ paraṁ ca lokaṁ sayaṁ abhiññā sacchikatvā pavedentī''ti ayaṁ pāpasahāyo. pāpaṁ sahāyaṁ parivajjayethāti: pāpaṁ sahāyaṁ vajjeyya parivajjeyyā'ti 'pāpaṁ sahāyaṁ parivajjayetha'.

anatthadassiṁ visame niviṭṭhanti: 'anatthadassī, vuccati yo so sahāyo dasavatthukāya micchādiṭṭhiyā samannāgato'. natthi dinnaṁ natthi yiṭṭhaṁ, natthi hutaṁ, natthi sukaṭadukkaṭānaṁ. 1 kammānaṁ phalaṁ vipāko, natthi ayaṁ loko, natthi paroloko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imaṁ ca lokaṁ paraṁ ca lokaṁ sayaṁ abhiññā sacchikatvā pavedentī'ti. visame niviṭṭhanti: visame kāyakamme niviṭṭhaṁ, visame vacīkamme niviṭṭhaṁ, visame manokamme niviṭṭhaṁ, visame pāṇātipāte niviṭṭhaṁ, visame adinnādāne niviṭṭhaṁ, visame kāmesu micchācāre niviṭṭhaṁ, visame musāvāde niviṭṭhaṁ, visamāya pisunāya vācāya niviṭṭhaṁ, visamāya pharusāya vācāya niviṭṭhaṁ, visame vyāpāde niviṭṭhaṁ, visamāya micchādiṭṭhiyā niviṭṭhaṁ, visamesu saṅkhāresu niviṭṭhaṁ, visamesu pañcasu kāmaguṇesu niviṭṭhaṁ, visamesu pañcasu nīvaraṇesu niviṭṭhaṁ viniviṭṭhaṁ, sattaṁ allīnaṁ upagataṁ ajjhositaṁ adhimuttanti 'anatthadassiṁ visame niviṭṭhaṁ'.

1. sukatadukkatānaṁ - machasaṁ

[bjt page 574] [\x 574/]

sayaṁ na seve pasutaṁ pamattanti - 'yopi kāme esati gavesati pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo sopi kāme pasuto'. 'yopi taṇhāvasena rūpe pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena sadde pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena gandhe pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena rase pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena phoṭṭhabbe pariyesati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'1. 'yopi taṇhāvasena rūpe paṭilabhati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena sadde paṭilabhati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena gandhe paṭilabhati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena rase paṭilabhati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena phoṭṭhabbe paṭilabhati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena rūpe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena sadde paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena gandhe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena rase paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena phoṭṭhabbe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'.

yathā kalahakārako kalahapasuto, kammakārako kammapasuto, gocare caranto gocarapasuto, jhāyī jhānapasuto, evameva yo kāme esati gavesati pariyesati taccarito tabbahulo taggaruko tantinno tappono tappabhāro tadadhimutto tadadhipateyyo, sopi kāmapasuto. 'yopi taṇhāvasena rūpe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena sadde paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena gandhe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena rase paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo, sopi kāme pasuto'. 'yopi taṇhāvasena phoṭṭhabbe paribhuñjati taccarito tabbahulo taggaruko tanninno tappono tappabbhāro tadadhimutto tadadhipateyyo sopi kāme pasuto. pamattanti: pamādo vattabbo: kāyaduccarite vā vacīduccarite vā manoduccarite vā pañcasu kāmaguṇesu vā cittassa vossaggo2 vossaggānuppadānaṁ3 kusalānaṁ dhammānaṁ bhāvanāya asakkaccakiriyatā asātaccakiriyatā anavaṭṭhitakiriyātā4 olīnavuttitā nikkhittachandatā nikkhittadhuratā anāsevanā abhāvanā abahulīkammaṁ (anadhiṭṭhānaṁ) (ananuyogo) pamādo. 'yo evarūpo pamādo pamajjanā pamajjitattaṁ, ayaṁ vuccanti pamādo. sayaṁ na seve pasutaṁ pamattanti: pasutaṁ na seveyya pamattaṁ ca sayaṁ na seveyya, sāmaṁ na seveyya, na niseveyya, na saṁseveyya na paṭisaṁseveyya na (ācareyya) na samācareyya na samādāya vatteyyāti 'sayaṁ na seve pasutaṁ pamattaṁ eko care khaggavisāṇakappo'.

tenāha so paccekasambuddho:

''pāpaṁ sahāyaṁ parivajjayetha
anatthadassiṁ visame niviṭṭhaṁ,
sayaṁ na seve pasutaṁ pamattaṁ
eko care khaggavisāṇakappo''ti.

1. kāmappasuto - machasaṁ
2. vosaggo - machasaṁ
3. vosaggānuppadānaṁ - machasaṁ
4. aniṭṭhitakiriyatā - ma-va-vi-ka

[bjt page 576] [\x 576/]

4

bahussutaṁ dhammadharaṁ bhajetha
mittaṁ uḷāraṁ paṭibhānavantaṁ,
aññāya atthāni vineyya kaṅkhaṁ
eko care khaggavisāṇakappo.

bahussutaṁ dhammadharaṁ bhajethanti bahussuto hoti mitto sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthaṁ savyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammaṁ bahussutā honti dhatā1 vacasā paricitā, manasānupekkhitā diṭṭhiyā suppaṭividdhā. dhammadharanti: dhammaṁ dhārentaṁ suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. bahussutaṁ dhammadharaṁ bhajethāti bahussutaṁ ca dhammadharaṁ ca mittaṁ bhajeyya saṁbhajeyya seveyya niseveyya saṁseveyya paṭiseveyyā'ti 'bahussutaṁ dhammadharaṁ bhajetha'.

mittaṁ uḷāraṁ paṭibhānavantanti uḷāro hoti mitto sīlena samādhinā paññāya vimuttiyā vimuttiñāṇadassanena. paṭibhānavantanti: tayo paṭibhānavanto2 pariyattipaṭibhānavā paripucchāpaṭibhānavā adhigamanapaṭibhānavā, katamo pariyattipaṭibhānavā: idhekaccassa buddhavacanaṁ pariyāputaṁ3 hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.

katamo paripucchā paṭibhānavā: idhekacco paripucchitā'pi hoti, attheva, ñāye ca lakkhaṇe ca kāraṇe ca ṭhānāṭhāne ca. tassa paripucchaṁ nissāya paṭibhāti, ayaṁ paripucchā paṭibhānavā.

katamo adhigamapaṭibhānavā idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni sattabojjhaṅgā ariyo aṭṭhaṅgiko maggo cattāre4 ariyamaggā cattāri sāmaññaphalāni5 catasso paṭisambhidāyo cha abhiññāyo. tassa attho ñāto dhammo ñāto nirutti ñātā. atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti. imesu tīsu ñāṇaṁ paṭibhānapaṭisambhidā. so paccekasambuddho imāya paṭibhānapaṭisambhidāya upeto samupeto upagato samupagato upapanno sampanno5 samannāgato. tasmā paccekasambuddho paṭibhānavā. yassa pariyatti natthi paripucchā6 natthi adhigamo natthi, kiṁ tassa paṭibhāyissatīti 'mittaṁ uḷāraṁ paṭibhānavantaṁ'.

1. dhātā - ma cha maṁ
2. tayo paṭibhāṇavā - va-vi
3. pariyāpuṭṭhaṁ hoti - va-vi
pariyāpuṭhaṁ - syā.
4. cattārimaj sāmaññaphalāni - pa va vi
5. samuppanno - machasaṁ
6. paripucchaṁ natthi - va vi

[bjt page 578] [\x 578/]

aññāya atthāni vineyya kaṅkhanti: attatthaṁ aññāya paratthaṁ aññāya ubhayatthaṁ aññāya diṭṭhadhammikatthaṁ aññāya samparāyikatthaṁ aññāya - paramatthatthaṁ1 aññāya abhiññāya, jānitvā tulayitvā tīrayitvā vibhāvayitvā vibhūtaṁ katvā kaṅkhaṁ vineyya paṭivineyya pajaheyya vinodeyya byantīkareyya anabhāvaṁ (gameyyā'ti 'aññāya atthāni vineyya kaṅkhaṁ eko care khaggavisāṇakappo. '

tenāha so paccekasambuddho:

bahussutaṁ dhammadharaṁ bhajetha
mittaṁ uḷāraṁ paṭibhānavantaṁ,
aññāya atthāni vineyya kaṅkhaṁ
eko care khaggavisāṇakappo''ti.

5.

khiḍḍaṁ ratiṁ kāmasukhaṁ ca loke
analaṁkaritvā anapekkhamāno,
vibhūsaṇaṭṭhānā virato saccavādī
eko care khaggavisāṇakappo.

khiḍḍaṁ ratiṁ kāmasukhaṁ ca loketi: 'khiḍḍā'ti dve khiḍḍā kāyikā ca khiḍḍā vācasikā ca khiḍḍā. katamā kāyikā khiḍḍā: hatthīhipi kīḷanti, assehipi kīḷanti rathehipi kīḷanti, dhanūhipi kīḷanti, aṭṭhapadepi kīḷanti, dasapadepi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salakahatthenapi kīḷanti, akkhehipi kīḷanti, paṅgavīrenapi kīḷanti, vaṁkakenapi kīḷanti, mokkhavikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti. ayaṁ kāyikā khiḍḍā.
katamā vācasikā khiḍḍā: mukhabherikaṁ mukhālambaraṁ mukhadeṇḍimakaṁ mukhacalimakaṁ mukhabherūlakaṁ mukhadaddarikaṁ nāṭakaṁ lāsaṁ gītaṁ dvakammaṁ, ayaṁ vācasikā khiḍḍā. ratīti anukkaṇṭhitādhivacanametaṁ 'ratī'ti. kāmasukhanti: vuttaṁ hetaṁ bhagavatā: ''pañcime bhikkhave kāmaguṇā. katame pañca: cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā. sotaviññeyyā saddā iṭṭhā kantā manāpā piyarūpā kāmūpasaṁhitā rajanīyā. ghānaviññeyyā gandhā iṭṭhā kantā manāpā piyarūpā kāmūpasaṁhitā rajanīyā. jivhāviññeyyā rasā iṭṭhā kantā manāpā piyarūpā kāmūpasaṁhitā rajanīyā. kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. ime kho bhikkhave pañca kāmaguṇā. yaṁ kho bhikkhave ime pañca kāmaguṇe paṭicca uppajjati sukhaṁ somanassaṁ idaṁ vuccati kāmasukhaṁ4''[a] loketi. manussaloke'ti 'khiḍḍaṁ ratiṁ kāmasukhaṁ ca loke'.

analaṁkaritvā anapekkhamānoti: khiḍḍaṁ ca ratiṁ ca5 kāmasukhaṁ ca loke analaṁkaritvā anapekkho hutvā pajahitvā vinodetvā byantīkaritvā anabhāvaṁ gametvā'ti 'analaṁkaritvā anapekkhamāno'

1. paramatthaṁ - machasaṁ
2. khiḍḍārati - pa va vi
3. kāme sukhaṁ - va vi
4. khiḍḍā ca ratī ca - va vi
[a] saṁyuttanikāya maggasaṁyutta

[bjt page 580] [\x 580/]

vibhūsanaṭṭhānā virato saccavādīti 'vibhūsā'ti dve vibhūsā atthi agāriyassa vibhūsā1 atthi pabbajitassa vibhūsā2 katamā agāriyassa vibhūsā kesā ca massu ca3, mālā ca gandhā4 ca vilepanā ca ābharaṇā ca piḷandhanā ca5 vatthaṁ ca sārasāmanaṁ ca veṭhanaṁ ca ucchādanaṁ parimaddanaṁ nahāpanaṁ sambāhanaṁ ādāsaṁ añjanaṁ mālāgandhavilepanaṁ6 mukhacuṇṇaṁ7 mukhalepanaṁ hatthabandhanaṁ sikhābandhanaṁ daṇḍaṁ nālikaṁ khaggaṁ chattaṁ chatrūpāhanaṁ uṇhīsaṁ maṇiṁ vālavījaniṁ odātāni vatthāni dīghadasāni iti vā ayaṁ agāriyassa vibhūsā.

katamā pabbajitassa vibhūsā. cīvaramaṇḍanā pattamaṇḍanā senāsanamaṇḍanā imassa vā pūtikāyassa8 bāhirānaṁ vā parikkhārānaṁ maṇḍanā vibhūsanā kelanā parikelanā gedhitatā gedhitattaṁ9 capalatā10 cāpalyaṁ, ayaṁ pabbajitassa vibhūsā.

saccavādīti: so paccekasambuddho saccavādī saccasandho theto paccayiko avisaṁvādako lokassa. vibhūsanaṭṭhānā ārato virato paṭivirato nikkhanto nissaṭo vippamutto visaṁyutto vimariyādikatena cetasā viharatīti 'vibhūsanaṭṭhānā virato saccavādi eko care khaggavisāṇakappo'.

tenāha so paccekasambuddho:

khiḍḍaṁ ratiṁ11 kāmasukhaṁ ca loke
analaṁkaritvā anapekkhamāno
vibhūsanaṭṭhānā virato saccavādī
eko care khaggavisāṇakappo''ti.

6.

puttaṁ ca dāraṁ pītaraṁ ca mātaraṁ
dhanāni dhaññāni ca bandhavāni,
bhitvāna12 kāmāni sakodhikāni13
eko care khaggavisāṇakappo.

puttaṁ ca dāraṁ pitaraṁ ca mātaranti: 'puttā'ti cattāro puttā: atrajo putto, khettajo14 putto dinnako putto, antevāsiko putto. dārā vuccanti bhariyāyo. pitāti yo so janako, mātāti yā sā janakāti 'puttaṁ ca dāraṁ pītaraṁ ca mātaraṁ'.

1. atthi agārikassa - machasaṁ
2. atthi anagārikassa - machasaṁ
3. nesamassuca - va vi
4. mālā ca gandhā ca - va vi
5. piḷandhā ca vatthaṁ ca sayanāsanaṁ ca - ma vi vi ka
6. mālāvilepanaṁ
7. mukhadhuṇṇakaṁ - pa va vi
8. bhutikāyassa - pa va vi
9. gaddhikata gaddhikattaṁ - machasaṁ
10. cāpalatā - cāpalaviṁ - ma va vi ka
11. khiḍḍāratī - va vi
12. jahitvāna - pa va vi
13. yathodhikāti - machasaṁ
14. khetrajo - va vi syā

[bjt page 582] [\x 582/]

dhanāni dhaññāni ca bandhavānīti: 'dhanāni' vuccanti hiraññaṁ suvaṇṇaṁ muttā maṇi veḷuriyo saṅkho silā pavāḷaṁ rajataṁ jātarupaṁ lohitaṅko1 masāragallaṁ 'dhaññāni' vuccanti pubbannaṁ aparannaṁ, pubbannaṁ nāma: sāli vīhi yavo godhumo kaṅgu varako kudrūsako aparannaṁ nāma: supeyyaṁ. bandhavānīti cattāro bandhavā: ñātībandhavāpī bandhu, gottabandhavāpi bandhu, mittabandhavāpī bandhu, sippabandhavāpī bandhūti 'dhanāni dhaññāni ca bandhavāni'.

hitvāna kāmāti sakodhikānīti 'kāmā'ti uddānato dve kāmā: vatthukāmā ca kilesakāmā ca.
katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, parinimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo: yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

''addasaṁ kāmaṁ te mūlaṁ saṅkappā kāma jāyasi,
na taṁ saṅkappayissāmi evaṁ kāme na hehisī''ti

ime vuccanti kilesakāmā.

hitvāna kāmānīti vatthukāme parijānitvā kilesakāme pahāya pajahitvā vinoditvā byantiṁ karitvā anabhāvaṁ gametvā hitvāna2 kāmāni sakodhikānīti: sotāpattimaggena ye kilesā pahīnā te kilese na puneti na pacceti na paccāgacchati sakadāgāmimaggena ye kilesā pahīnā - anāgāmimaggena ye kilesā pahīnā - arahattamaggena ye kilesā pahīnā, te kilese na puneti na pacceti na paccāgacchatīti. 'hitvāna kāmāni 'sakodhikāni3 eko care khaggavisāṇakappo.

tenāha so paccekasambuddho:

''puttaṁ ca dāraṁ pītaraṁ ca mātaraṁ
dhanāni dhaññāni ca bandhavāni,
hitvāna kāmāni sakodhikāni3
eko care khaggavisāṇakappo''ti.

7.

saṅgo eso parittamettha sobyaṁ
appassādo dukkhamettha bhīyo,
gaḷo4 eso iti ñatvā matimā5
eko care khaggavisāṇakappo.

saṅgo eso parittamettha sobyanti: saṅgoti vā balisanti vā (āmisanti) vā lagganti vā6 paḷibodhoti vā pañcannetaṁ kāmaguṇānaṁ adhivacanaṁ, parittamettha sokkhyanti vuttaṁ hetaṁ bhagavatā:

1. lohitaṅgo - va vi machasaṁ
2. jahitvāna - va vi
3. yathodhikāti - machasaṁ
yatodhikāti - va vi ka
4. gaṇḍo - syā
5. mutimā - pana sa
satimā - va vi
6. laganananti vā - pana
labhananti vā - va vi

[bjt page 584] [\x 584/]

''pañcime bhikkhave kāmaguṇā. katame pañca: cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā. sotaviññeyyā saddā iṭṭhā kantā manāpā piyarūpā kāmūpasaṁhitā rajanīyā. ghānaviññeyyā gandhā iṭṭhā kantā manāpā piyarūpā kāmūpasaṁhitā rajanīyā. jivhāviññeyyā rasā iṭṭhā kantā manāpā piyarūpā kāmūpasaṁhitā rajanīyā. kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. ime kho bhikkhave pañcakāmaguṇā. yaṁ kho bhikkhave ime pañca kāmaguṇe paṭicca uppajjati sukhaṁ somanassaṁ idaṁ vuccati kāmasukhaṁ''[a] appakaṁ etaṁ sukhaṁ, parittakaṁ etaṁ sukhanti, 'saṅgo eso parittamettha sokkhyaṁ'.

appassādo dukkhamettha bhīyoti ''appassādā kāmā vuttā bhagavatā bahudukkhā bahūpāyāsā ādīnavo ettha bhīyo, aṭṭhikaṅkhalūpamā kāmā vuttā bhagavatā bahudukkhā bahūpāyāsā ādīnavo ettha bhīyo, maṁsapesūpamā kāmā vuttā bhagavatā bahudukkhā bahūpāyāsā ādīnavo ettha bhīyo, tiṇukkupamā kāmā vuttā bhagavatā bahudukkhā bahūpāyāsā ādīnavo ettha bhīyo, aṅgārakāsūpamā kāmā vuttā bhagavatā bahudukkhā bahūpāyāsā ādīnavo ettha bhīyo, supinakūpamā kāmā vuttā bhagavatā bahudukkhā bahūpāyāsā ādīnavo ettha bhīyo, yācitakūpamā kāmā vuttā bhagavatā bahudukkhā bahūpāyāsā ādīnavo ettha bhīyo, rukkhaphalupamā kāmā vuttā bhagavatā bahudukkhā bahūpāyāsā ādīnavo ettha bhīyo, asisūnūpamā kāmā vuttā bhagavatā bahudukkhā bahūpāyāsā ādīnavo ettha bhīyo, (sattisūlūpamā) kāmā vuttā bhagavatā bahudukkhā bahūpāyāsā ādīnavo ettha bhīyo, sappasirūpamā kāmā vuttā bhagavatā bahudukkhā bahūpāyāsā ādīnavo ettha bhīyo''ti[b] appassādo dukkhamettha bhīyo.

gaḷo eso iti ñatvā matimāti: gaḷoti vā balisanti vā āmisanti vā laggananti vā1 bandhananti vā paḷibodhoti vā pañcannetaṁ kāmaguṇānaṁ adhivacanaṁ. itīti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāmetaṁ itīti. matimāti dhīro paṇḍito paññavā buddhimā ñāṇī vibhāvi medhāvī.

gaḷo eso iti ñatvā matimāti: matimā gaḷoti ñatvā balisanti ñatvā. āmisanti ñatvā laggananti'. √atvā bandhananti ñatvā paḷibodhoti ñatvā jānitvā tulayitvā tīrayitvā vibhāvayitvā vibhūtaṁ katvāti: 'gaḷo eso iti ñatvā matimā, eko care khaggavisāṇakappo'.

tenāha so paccekasambuddho.

''saṅgo eso parittamettha sokhyaṁ
appassādo dukkhamettha bhīyo,
gaḷo eso iti ñatvā matimā
eko care khaggavisāṇakappo''ti.

1. lagananti - pana
labhananti - ca-vi
[a.] saṁyuttanikāya - maggasaṁyutta.
[b.] majjhima nikāya - alagaddūpamasutta.

[bjt page 586] [\x 586/]

8.

sandālayitvāna saññojanāni
jālaṁva bhetvā salilambucārī,
aggīva daḍḍhaṁ anivattamāno
eko care khaggavisāṇakappo.

sandālayitvāna saññojanānīti: dasa saññojanāni'. kāmarāgasaññojanaṁ paṭighasaññojanaṁ mānasaññojanaṁ diṭṭhisaññojanaṁ vicikicchāsaññojanaṁ sīlabbataparāmāsasaññojanaṁ bhavarāgasaññojanaṁ issāsaññojanaṁ macchariyasaññojanaṁ avijjāsaññojanaṁ, sandālayitvāna saññojanānīti: dasasaññojanāni dālayitvā sandālayitvā pajahitvā vinodetvā byantiṁ karitvā anabhāvaṁ kametvāti 'sandālayitvāna saññojanāni'.

jālaṁva bhetvā salilambucārīti 'jālaṁ' vuccati suttajālaṁ. salilaṁ' vuccati udakaṁ, 'ambucārī' vuccati maccho, yathā maccho jālaṁ bhinditvā sambhinditvā dālayitvā padālayitvā sampadālayitvā carati viharati irīyati vatteti pāleti yapeti yāpetī, evameva dve jālā: taṇhājālaṁ ca diṭṭhijālaṁ ca. katamo taṇhājālaṁ: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatāṭṭhasatataṇhāvicaritaṁ. idaṁ taṇhājālaṁ.

katamo diṭṭhijālaṁ: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. idaṁ diṭṭhijālaṁ. tassa paccekasambuddhassa taṇhājālaṁ pahīnaṁ, diṭṭhijālaṁ paṭinissaṭṭhaṁ, taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati, sadde na sajjati, gandhe na sajjati, rase na sajjati, phoṭṭhabbe na sajjati, diṭṭhasutamutaviññātabbesu dhammesu na sajjati, na gaṇhāti1 na bajjhati2 na paḷibajjhati3. nikkhanto nissaṭo vippamutto visaññutto, vimariyādīkatena cetasā viharatīti 'jālaṁva bhetvā salilambucāri'.

aggīva daḍḍhaṁ anivattamānoti: yathā (aggi) tiṇakaṭṭhupādānaṁ dahanto gacchati anivattanto. evameva tassa paccekasambuddhassa sotāpattimaggena ye kilesā pahīnā te kilese na puneti, na pacceti na paccāgacchati. sakadāgāmimaggena ye kilesā pahīnā te kilese na puneti, na pacceti na paccāgacchati. anāgāmimaggena ye kilesā pahīnā te kilese na puneti, na pacceti na paccāgacchati. arahattamaggena ye kilesā pahīnā te kilese na puneti, na pacceti na paccāgacchatīti 'aggīva daḍḍhaṁ anivattamāno eko care khaggavisāṇakappo'

tenāha so paccekasambuddho:

''sandālayitvāna saññojanāni
jālaṁva hetvā salilambucārī
aggiva daḍḍhaṁ anivattamāno,
eko care khaggavisāṇakappo''ti.

1. na gayhati - va-vi
2. na bujjhati - pana
3. na paḷibujjhati - pana
4. phālayitvā - sa.

[bjt page 588] [\x 588/]

9.

okkhittacakkhu na ca pādalolo
guttindriyo rakkhitamānasāno,
anavassuto apariḍayhamāno
eko care khaggavisāṇakappo.

okkhittacakkhu na ca pādaloloti kathaṁ - khittacakkhu hoti: idhekacco bhikkhu cakkhulolo cakkhuloliyena samannāgato hoti 'adiṭṭhaṁ dakkhitabbaṁ diṭṭhaṁ samatikkamitabba'nti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavatthitacārikaṁ1 anuyutto hoti rūpadassanāya, evaṁ khittacakkhu hoti -

athavā bhikkhu antaragharaṁ paviṭṭho vīthiṁ paṭipanno asaṁvuto gacchati: hatthiṁ olokento assaṁ olokento rathaṁ olokento pattiṁ olokento itthiyo olokento purise olokento kumārake olokento kumārikāyo olokento antarāpanaṁ olokento gharamukhāni olokento uddhaṁ olokento2 adho olokento disāvidisaṁ vipekkhamāno3 gacchati, evampi khittacakkhu hoti.

athavā bhikkhu cakkhunā rūpaṁ disvā nimittaggāhī hoti anubyañjanaggāhī yatvādhikaraṇametaṁ4 cakkhundriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ5 āpajjati, evampi khittacakkhu hoti.

yathāvā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visukadassanaṁ anuyuttā viharanti, seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathunaṁ sobhanagarakaṁ6 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyuhaṁ anīkadassanaṁ iti vā, evampi khittacakkhu hoti.

1. anavaṭṭhitacanavatthitavārikaṁ - machasaṁ
anavatthacārikaṁ - pa va vi syā
2. umbaṁ diso disaṁ pekkamāno - pa va vi
3. pekkhamāno - syā,
4. metaṁ - pa va vi
5. nava saṁvaraṁ - va vi
6. sobhanakaṁ - machasaṁ

[bjt page 590] [\x 590/]

kathaṁ okkhittacakkhu hoti, idhekacco bhikkhu1 na cakkhulolo na cakkhuloliyena samannāgato hoti, adiṭṭhaṁ (dakkhitabbaṁ) diṭṭhaṁ samatikkamitabbanti na ārāmena ārāmaṁ, na uyyānena uyyānaṁ, na gāmena gāmaṁ, na nigamena nigamaṁ, na nagarena nagaraṁ, na raṭṭhena raṭṭhaṁ na janapadena janapadaṁ, dīghacārikaṁ (anavatthitacārikaṁ2) ananuyutto hoti rūpadassanāya. evampi okkhittacakkhu hoti.

athavā bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento na assaṁ olokento na rathaṁ olokento na pattiṁ olokento na itthiyo olokento na purise olokento na kumārake olokento na kumārikāyo olokento na antarāpanaṁ olokento na gharamukhāni olokento na uddhaṁ olokento na adho olokento na disāvidisaṁ3 vipekkhamāno gacchati evampi okkhittacakkhu hoti.

athavā bhikkhu cakkhunā rūpaṁ disvā na nimittagāhī hoti nānubyañjanaggāhī yatvādhikaraṇametaṁ4 cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati evampi okkhittacakkhu hoti.

yathāvā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visukadassanaṁ ananuyuttā viharanti seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathunaṁ sobhanagarakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyuhaṁ anīkadassanaṁ iti vā, evampi okkhittacakkhu hoti.

na ca pādaloloti kathaṁ pādalolo hoti: idhekacco bhikkhu pādalolo pādaloliyena samannāgato hoti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavatthitacārikaṁ anuyutto viharati evampi pādalolo hoti.

1. idha bhikkhu - pa va vi
2. anavaṭṭhitacārikaṁ - machasaṁ
3. na diso disaṁ - pa va vi
4. metaṁ - va-vi

[bjt page 592] [\x 592/]

athavā bhikkhu antopi saṅghārāme1 pādalolo pādaloliyena samannāgato hoti. na atthahetu na kāraṇahetu uddhato avupasannacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhāya2 guhaṁ gacchati, lenato lenaṁ gacchati, kuṭiyā kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, mālato mālaṁ gacchati uddaṇḍo uddaṇḍaṁ gacchati, uddositato uddositaṁ gacchati, upaṭṭhānasālato upaṭṭhānasālaṁ gacchati, maṇḍalamālato maṇḍalamālaṁ3 gacchati, rukkhamūlato rukkhamūlaṁ gacchati. yattha vā pana bhikkhū nisīdanti tabhiṁ gacchati. tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti. tattha bahuṁ samphappalāpaṁ palapati4 seyyathīdaṁ: rājakathaṁ corakathaṁ mahāmattakathaṁ senāsanakathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ purisakathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ iti bhavābhavakathaṁ katheti. evampi pādalolo hoti.

na ca pādaloloti: so paccekasambuddho pādaloliyā ārato virato paṭivirato nikkhanto nissaṭo vippamutto visaññutto vimariyādīkatena cetasā paṭisallānārāmo hoti paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ jhāyī jhānarato ekattamanuyutto sadatthagarukoti okkhittacakkhu na ca pādalolo.

guttindriyo rakkhitamānasānoti: 'guttindriyo'ti so paccekasambuddho cakkhunā rūpaṁ disvā na nimittaggāhī hoti nānubyañjanaggāhī. yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. sotena saddaṁ sutvā na nimittaggāhī hoti, nānubyañjanaggāhī. yatvādhikaraṇamenaṁ sotindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ. ghānena gandhaṁ ghāyitvā na nimittaggāhī hoti, nānubyañjanaggāhī. yatvādhikaraṇamenaṁ ghānindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ. jivhāya rasaṁ sāyitvā na nimittaggāhī hoti, nānubyañjanaggāhī. yatvādhikaraṇamenaṁ jivhindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ. kāyena phoṭṭhabbaṁ phusitvā na nimittaggāhī hoti, nānubyañjanaggāhī. yatvādhikaraṇamenaṁ kāyindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ. manasā dhammaṁ viññāya na nimittaggāhī hoti, nānubyañjanaggāhī. yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ. tassa saṁvarāya paṭipajjati rakkhati manindriyaṁ manindriye saṁvaraṁ āpajjatīti 'guttindriyo' rakkhitamānasānoti gopitamānasānoti 'guttindriyo rakkhitamānasāno'.

1. antā saṅghārāme - machasaṁ
2. guhato - machasaṁ
3. maṇḍapato maṇḍapaṁ - machasaṁ.
4. bahuṁ samphappalapati - va, vi

[bjt page 594] [\x 594/]

anavassuto apariḍayhamānoti: vuttaṁ hetaṁ āyasmatā mahāmoggallānena ''avassutaparisāyaṁ ca vo āvuso desessāmiṁ1 anavassutapariyāyaṁ ca, taṁ suṇātha sādhukaṁ manasikarotha bhāsissāmīti: evamāvusoti kho te bhikkhu āyasmato mahāmoggallānassa paccassosuṁ. āyasmā mahāmoggallāno etadavoca: 'kathaṁ vāvuso avassuto hoti: idhāvuso bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati anupaṭṭhitakāyasati ca viharati parittacetaso, taṁ ca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti. sotena saddaṁ sutvā piyarūpe dhamme adhimuccati, appiyarūpe dhamme byāpajjati, anupaṭṭhitakāyasati ca viharati parittacetaso. ghānena gandhaṁ ghāyitvā piyarūpe dhamme adhimuccati, appiyarūpe dhamme byāpajjati, anupaṭṭhitakāyasati ca viharati parittacetaso. jivhāya rasaṁ sāyitvā piyarūpe dhamme adhimuccati, appiyarūpe dhamme byāpajjati, anupaṭṭhitakāyasati ca viharati parittacetaso. kāyena phoṭṭhabbaṁ phusitvā piyarūpe dhamme adhimuccati, appiyarūpe dhamme byāpajjati, anupaṭṭhitakāyasati ca viharati parittacetaso. manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyasati ca viharati parittacetaso. taṁ ca cetovimuttiṁ paññāvimuttiṁ yathābhūtaṁ nappajānāti, yatthassa te2 uppannā pāpakā akusalā dhammā aparisesā nirujjhanti. ayaṁ vuccatāvuso bhikkhu avassuto cakkhuviññeyyesu rūpesu. ayaṁ vuccatāvuso bhikkhu avassuto sotaviññeyyesu saddesu. ayaṁ vuccatāvuso bhikkhu avassuto ghānaviññeyyesu gandhesu. ayaṁ vuccatāvuso bhikkhu avassuto jivhāviññeyyesu rasesu. ayaṁ vuccatāvuso bhikkhu avassuto kāyaviññeyyesu phoṭṭhabbesu. ayaṁ vuccatāvuso bhikkhu avassuto manoviññeyyesu dhammesu. evaṁ vihāriṁ cāvuso bhikkhuṁ cakkhuto cepi naṁ māro upasaṅkamati labhetheva3' māro otāraṁ labhetha māro ārammaṇaṁ. sotato cepi naṁ māro upasaṅkamati labhetheva' māro otāraṁ labhetha māro ārammaṇaṁ. ghānato cepi naṁ māro upasaṅkamati labhetheva' māro otāraṁ labhetha māro ārammaṇaṁ. jivhāto cepi naṁ māro upasaṅkamati labhetheva' māro otāraṁ labhetha māro ārammaṇaṁ. kāyato cepi naṁ māro upasaṅkamati labhetheva' māro otāraṁ labhetha māro ārammaṇaṁ. manato cepi naṁ māro upasaṅkamati labhetheva' māro otāraṁ labhetha4' māro ārammaṇaṁ.

seyyathāpi āvuso naḷāgāraṁ vā tiṇāgārāṁ vā sukkhaṁkolāpaṁ tero vassikaṁ5' puratthimāya cepi naṁ disāya puriso ādittāya tiṇukkāya upasaṁkameyya labhetheva aggi otāraṁ labhetha aggi ārammaṇaṁ pacchimāya cepi naṁ disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ.uttarāya cepi naṁ disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ. dakkhiṇāya cepi naṁ disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ. heṭṭhimāya cepi naṁ6 disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ. uparimāya cepi7 naṁ disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ. yato kutoci cepi naṁ disāya puriso ādittāya tiṇukkāya upasaṁkameyya labhetheva aggi otāraṁ, labhetha aggi ārammaṇaṁ. evameva kho āvuso evaṁ vihāriṁ bhikkhuṁ cakkhuto cepi naṁ māro upasaṅkamati, labhetheva' māro otāraṁ labhetha māro ārammaṇaṁ. sotato cepi naṁ māro upasaṅkamati labhetheva' māro otāraṁ labhetha māro ārammaṇaṁ. ghānato cepi naṁ māro upasaṅkamati labhetheva' māro otāraṁ labhetha māro ārammaṇaṁ. jivhāto cepi naṁ māro upasaṅkamati labhetheva' māro otāraṁ labhetha māro ārammaṇaṁ. kāyato cepi naṁ māro upasaṅkamati labhetheva' māro otāraṁ labhetha māro ārammaṇaṁ. manato cepi naṁ māro upasaṅkamati labhetheva' māro otāraṁ, labhetha māro ārammaṇaṁ''

1. desissāmi - va, vi
2. yattha te uppannā - pa vi
3. labhateva - va, vi, syā,
4. labhati māro - syā,
5. thero vassikaṁ - va-vi
6. heṭṭhimato cepi naṁ - machasaṁ
7. uparimato cepi taṁ - machasaṁ

[bjt page 596] [\x 596/]
evaṁ vihāriṁ cāvuso bhikkhu rūpā abhibhaṁsu. 1 na bhikkhu rūpe abhibhosi2 saddā bhikkhuṁ abhibhaṁsu na bhikkhu sadde abhibhosi, gandhā bhikkhuṁ abhibhaṁsu na bhikkhu gandhe abhibhosi, rasā bhikkhuṁ abhibhaṁsu na bhikkhu rase abhibhosi, phoṭṭhabbā bhikkhuṁ abhibhaṁsu, na bhikkhu phoṭṭhabbe abhibhosi. ayaṁ vuccatāvuso bhikkhu rūpābhibhūto3' saddābhibhūto gandhābhibhūto rasābhibhūto phoṭṭhabbābhibhūto dhammābhibhūto abhibhaṁsu naṁ pāpakā akusalā dhammā saṁkilesā ponobhavikā sadarā dukkhavipākā āyatiṁ jātijarāmaraṇīyā, evaṁ kho āvuso avassuto hoti. ''

kathaṁ cāvuso anavassūto hoti: idhāvuso bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ (pajānāti) yatthassa te uppannā pāpakā akusalā dhammā aparisesā nirujjhanti. sotena saddaṁ sutvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti. ghānena gandhaṁ ghāyitvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti. jivhāya rasaṁ sāyitvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti. kāyena phoṭṭhabbaṁ phusitvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti. manasā dhammaṁ viññāya piyarūpe rūpe nādhimuccati, appiyarūpe rūpe na byāpajjati, upaṭṭhitakāyasati ca viharati appamāṇacetaso, taṁ ca cetovimuttiṁ paññāvimuttiṁ yathābhūtaṁ pajānāti yatthassa te uppannā4 pāpakā akusalā dhammā aparisesā nirujjhanti. ayaṁ vuccatāvuso bhikkhu anavassūto cakkhuviññeyyesu rūpesu, anavassūto sotaviññeyyesu saddesu, anavassūto ghānaviññeyyesu gandhesu, anavassūto jivhāviññeyyesu rasesu, anavassūto kāyaviññeyyesu phoṭṭhabbesu, anavassūto manoviññeyyesu dhammesu. evaṁ vihāriṁ cāvuso bhikkhuṁ cakkhuto cepi naṁ māro upasaṅkamati neva labhetha5 māro otāraṁ na labhetha6 māro ārammaṇaṁ, sotato cepi naṁ māro upasaṅkamati neva labhetha māro otāraṁ na labhetha māro ārammaṇaṁ, ghānato cepi naṁ māro upasaṅkamati neva labhetha māro otāraṁ na labhetha māro ārammaṇaṁ, jivhāto cepi naṁ māro upasaṅkamati neva labhetha māro otāraṁ na labhetha māro ārammaṇaṁ, kāyato cepi naṁ māro upasaṅkamati neva labhetha māro otāraṁ na labhetha māro ārammaṇaṁ, manato cepi naṁ māro upasaṅkamati neva labhetha māro otāraṁ, na labhetha māro ārammaṇaṁ.

1. rūpā adhihaṁsu - machasaṁ
2. rūpe adhihosi - va-vi
3. rūpādhibhūto saddādhibhūto - machasaṁ, pa.
4. yatthāsyāte uppannā - machasaṁ - va, vi, ka
yattha te uppannā - pana.
5. neva labhati - machasaṁ, -va-vi-ka
6. na labhati - machasaṁ

[bjt page 598] [\x 598/]

seyyathāpi āvuso kūṭāgāraṁ vā kūṭāgārasālā vā bahalamattikā addāvalepanā, puratthimāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, pacchimāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, uttarāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, dakkhiṇāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, heṭṭhimāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, uparimāya cepi naṁ disāya puriso ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ, yato kutoci cepi naṁ puriso disāya ādittāya tiṇukkāya upasaṅkameyya neva labhetha aggi otāraṁ na labhetha aggi ārammaṇaṁ. evameva kho āvuso evaṁ vihāriṁ bhikkhuṁ cakkhuto cepi naṁ māro upasaṁkamati. neva labhetha māro otāraṁ na labhetha māro ārammaṇaṁ. sotato cepi naṁ māro upasaṁkamati neva labhetha māro otāraṁ na labhetha māro ārammaṇaṁ. ghānato cepi naṁ māro upasaṁkamati neva labhetha māro otāraṁ na labhetha māro ārammaṇaṁ ghānato cepi naṁ māro upasaṁkamati neva labhetha māro otāraṁ na labhetha māro ārammaṇaṁ. jivhāto cepi naṁ māro upasaṁkamati neva labhetha māro otāraṁ na labhetha māro ārammaṇaṁ. kāyato cepi naṁ māro upasaṁkamati neva labhetha māro otāraṁ na labhetha māro ārammaṇaṁ. manato cepi naṁ māro upasaṁkamati neva labhetha māro otāraṁ na labhetha māro ārammaṇaṁ. evaṁvihārī cāvuso bhikkhu rūpe abhibhosi1 na rūpā bhikkhuṁ abhibhaṁsu, 2 sadde bhikkhu abhibhosi na saddā bhikkhuṁ abhibhaṁsu, gandhe bhikkhu abhibhosi, na gandhā bhikkhuṁ abhibhaṁsu, rase bhikkhu abhibhosi, na rasā bhikkhuṁ abhibhaṁsu, phoṭṭhabbe bhikkhu abhibhosi, na phoṭṭhabbā bhikkhuṁ abhibhaṁsu. dhamme bhikkhu abhibhosi, na dhammā bhikkhuṁ abhibhaṁsu, ayaṁ vuccatāvuso bhikkhu rūpābhibhū3 saddābhibhū gandhābhibhū rasābhibhū phoṭṭhabbābhibhū dhammābhibhū abhibhū anabhibhūto4 kehici kilesehi abhibhosi te pāpake akusale dhamme saṁkilesike ponobhavike sadare dukkhavipāke āyatiṁ jātijarāmaraṇīye. evaṁ kho āvuso anavassūto hotī''ti.

anavassuto apariḍayhamānoti: rāgajena pariḷāhena apariḍayhamāno dosajena pariḷāhena apariḍayhamāno mohajena pariḷāhena apariḍayhamānoti 'anavassūto apariḍayhamāno eke care khaggavisāṇakappo, '

tenāha so paccekasambuddho:

''okkhittacakkhu na ca pādalolo
guttindriyo rakkhitamānasāno,
anavassūto apariḍayhamāno5
eko care khaggavisāṇakappo''ti.

1. adhihosi - machasaṁ.
2. adhibhaṁsu - machasaṁ.
3. rūpādhibhū saddadhibhū gandhādhibhū rasādhibhū - machasaṁ
4. adhibhū anadhibhūto - machasaṁ
5. aparidayhamāno - va, vi
allāva lepanā - syā.
[a.] saḷāyatanasaṁyutta - āsivisavagga

[bjt page 600] [\x 600/]

10.

ohārayitvā gihibyañjanāni
saṁchannapatto1' yathā pāricchattako,
kāsāyavattho abhinikkhamitvā
eko care khaggavisāṇakappo.

[bjt page 600] [\x 600/]

ohārayitvā gihibyañjanānīti 'gihibyañjanā' vuccanti kesā ca massu ca mālā ca gandhaṁ ca vilepanaṁ ca ābharaṇaṁ ca piḷandhanaṁ ca vatthaṁ ca pārupanaṁ ca veṭhanaṁ na uccādanaṁ parimaddanaṁ nahāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇakaṁ mukhalepanaṁ hatthabandhaṁ sikhābandhaṁ daṇḍaṁ nālikaṁ khaggaṁ chattaṁ chatrūpāhanaṁ uṇhīsaṁ maṇiṁ vālavījaniṁ odātāni vatthāni dīghadasāni, iti vā. ohārayitvā gihibyañjanānīti: gihibyañjanāni oropayitvā samoropayitvā nikkhipitvā paṭippassambhitvāti 'ohārayitvā gihibyañjanāni,

sañchannapatto yathā pāricchattakoti yathā so pārichattako koviḷāro bahalapattapalāso sandacchāyo. 3' evameva so paccekasambuddho paripuṇṇapattacīvaradharoti 'sañchannapatto'1 yathā pāricchattako.

kāsāyavattho abhinikkhamitvāti: so paccekasambuddho sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodhaṁ chinditvā sannidhipaḷibodhaṁ chinditvā kesamassuṁ ohāretvā4' kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vatteti pāleti yapeti yāpetīti 'kāsāyavattho abhinikkhamitvā eko care khaggavisāṇakappo'

tenāha so paccekasambuddho:

''ohārayitvā gihibyañjanāni
sañchannapatto yathāpāricchattako,
kāsāyavattho abhinikkhamitvā
eko care khaggavisāṇakappo''ti.

tatiyo vaggo.

1. saṁsinnapatto - pa
pacchinnapatto - va, vi
2. kesamassu va - va, ci
3. sattacchāyo - va, vi
saṇḍacchāyo - syā
4. ohārayitvā - syā.

[bjt page 602] [\x 602/]

1.

rasesu gedhaṁ akaraṁ alolo
anaññaposī sapadānacārī,
kule kule appaṭibaddhacitto
eko care khaggavisāṇakappo.

rasesu gedhaṁ akaraṁ aloloti 'raso'ti: mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ1' khārīkaṁ lapilaṁ2' kasāvo sāduṁ asāduṁ3 sītaṁ uṇhaṁ. santake samaṇabrāhmaṇā rasagiddhā, te jivhaggena rasaggāni pariyesantā ābhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti, madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti, tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti, kaṭukaṁ labhitvā akaṭukaṁ pariyesanti akaṭukaṁ labhitvā kaṭukaṁ pariyesanti, loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti, khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti, kasāvaṁ labhitvā akasāvaṁ pariyesanti, akasāvaṁ labhitvā kasāvaṁ pariyesanti, lapilaṁ2 labhitvā alapilaṁ pariyesanti, alapilaṁ labhitvā lapilaṁ pariyesanti, sāduṁ labhitvā asāduṁ pariyesanti, asāduṁ labhitvā sāduṁ pariyesanti, sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti, te yaṁ yaṁ labhanti tena tena na tussanti, aparāparaṁ pariyesanti, manāpikesu rasesu rattā4 giddhā gadhitā mucchitā ajjhopannā5, laggā laggitā paḷibuddhā, sā rasataṇhā tassa paccekabuddhassa pahīnā ucchinnamūlā tālāvatthukatā anabhāvakatā6 āyatiṁ anuppādadhammā. tasmā so paccekasambuddho paṭisaṅkhā yoniso āhāraṁ āhāreti, neva davāya na madāya na maṇḍanāya na vibhūsanāya yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya, itipurāṇaṁ ca vedanaṁ paṭihaṅkhāmi, navaṁ ca vedanaṁ na uppādessāmi, yātrā ca me bhavissati anavajjatā ca phāsuvihāro ca. yathā vaṇaṁ ālimpeyya yāvadeva ropanatthāya, 7 yathā vā pana akkhaṁ abbhañjeyya yāvadeva bhārassa nittharaṇatthāya, yathā vā pana puttamaṁsaṁ āhāraṁ āhareyya8 yāvadeva kantārassa nittharaṇatthāya. evameva so paccekasambuddho paṭisaṅkhā yoniso āhāraṁ āhāreti, neva davāya na madāya na maṇḍanāya na vibhūsanāya yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya, iti purāṇaṁ ca vedanaṁ paṭihaṅkhāmi, navaṁ ca vedanaṁ na uppādessāmi,

1. loṇiyaṁ - pana -
2. lambilaṁ syā, lambikaṁ - machasaṁ
3. sādu asādu - machasaṁ
4. manāpikesu rattā - va, vi
5. ajjhosantā - machasaṁ
6. anabhāvaṁ katā - machasaṁ
7. āruhanatthāya - machasaṁ
8. āhāre syā - machasaṁ

[bjt page 604] [\x 604/]

yātrā ca me bhavissati anavajjatā ca phāsuvihāro va ti. rasataṇhaṁ pajahati vinodeti byantīkaroti anabhāvaṁ gameti, rasataṇhāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti 'rasesu gedhaṁ'. aloloti 'loluppaṁ vuccati taṇhā, ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvakatā āyatiṁ anuppādadhammā, tasmā paccekasambuddho aloloti 'rasesu gedhaṁ akaraṁ alolo. '

anaññaposī sapadānacārīti: 'anaññaposī'ti so paccekasambuddho attānaññeva poseti na paranti,

1. ''anaññaposīṁ aññātaṁ dantaṁ sāre patiṭṭhitaṁ. 1
khīṇāsavaṁ vantadosaṁ tamahaṁ brūmi brāhmaṇa''nti. [a]

anaññaposī sapadānacārīti: so paccekasambuddho pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi okkhittacakkhu iriyāpathasampanno, kulākulaṁ anatikkamanto piṇḍāya caratīti 'anaññaposī sapadānacārī. '

kule kule appaṭibaddhacittoti: dvīhi kāraṇehi paṭibaddhacitto2 hoti: attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti.

1. sāresu supatiṭṭhitaṁ - syā
2. paṭibandhacitto - va vi
[a] udānapāḷi - bodhivagga

[bjt page 606] [\x 606/]

kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti: tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ yepi me aññe dātuṁ vā kātuṁ vā maññanti, tumhe nissāya tumhe sampassantā, yampi me porāṇaṁ mātāpettikaṁ nāmagottaṁ. tampi me annarahitaṁ, tumhehi ahaṁ ñāyāmi asukassa (kulūpako) asukāya kulūpakoti. evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti. kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti: ahaṁ tumhākaṁ bahupakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesu micchācārā paṭiviratā, musāvādā paṭiviratā surāmerayamajjapamādaṭṭhānā paṭiviratā. tumhākaṁ ahaṁ uddesaṁ demi, paripucchaṁ demi, uposathaṁ ācikkhāmi, 1 navakammaṁ adhiṭṭhāmi. atha ca pana tumhe maṁ ujjhitvā aññe sakkarotha garukarotha2 mānetha pujethāti. evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti.

kule kule appaṭibaddhacittoti: so paccekasambuddho kulapaḷibodhena appaṭibaddhacitto hoti, gaṇapaḷibodhena appaṭibaddhacitto hoti, āvāsapaḷibodhena appaṭibaddhacitto hoti, cīvarapaḷibodhena appaṭibaddhacitto hoti, piṇḍapātapaḷibodhena appaṭibaddhacitto hoti, senāsanapaḷibodhena appaṭibaddhacitto hoti, gilānapaccayabhesajjaparikkhārapaḷibodhena appaṭibaddhacitto hotīti - kule kule appaṭibaddhacitto eko care khaggavisāṇakappo'.

tenāha so paccekasambuddho:

''rasesu gedhaṁ akaraṁ alolo
anaññaposī sapadānacārī,
kule kule appaṭibaddhacitto
eko care khaggavisāṇakappo. ''

2.

pahāya pañcāvaraṇāni cetaso
upakkilese byapanujja sabbe,
anissito chetva sinehadosaṁ3
eko care khaggavisāṇakappo.

pahāya pañcāvaraṇāni cetasoti: so paccekasambuddho kāmacchandanīvaraṇaṁ pahāya pajahitvā vinodetvā byantīkaritvā anabhāvaṁ gametvā, byāpādanīvaraṇaṁ pahāya pajahitvā vinodetvā byantīkaritvā anabhāvaṁ gametvā, thīnamiddhanīvaraṇaṁ pahāya pajahitvā vinodetvā byantīkaritvā anabhāvaṁ gametvā, uddhaccakukkuccanīvaraṇaṁ pahāya pajahitvā vinodetvā byantīkaritvā anabhāvaṁ gametvā, vicikicchānīvaraṇaṁ pahāya pajahitvā vinodetvā byantīkaritvā anabhāvaṁ gametvā vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānānaṁ upasampajja viharatīti 'pahāya pañcāvaraṇāni cetaso'.

1. ācikkhissāmi - va vi
2. garuṁ karotha - machasaṁ
3. chetvā sinehadosaṁ - pa vi va ka

[bjt page 608] [\x 608/]

upakkilese byapanujja sabbeti: rāgo cittassa upakileso, doso cittassa upakileso, moho cittassa upakileso, kodho cittassa upakileso, upanāho cittassa upakileso, makkho cittassa upakileso, paḷāso cittassa upakileso, issā cittassa upakileso, macchariyaṁ cittassa upakileso, māyā cittassa upakileso, sāṭheyyaṁ cittassa upakileso, thambho upakileso, sārambho cittassa upakileso, māno cittassa upakileso, atimāno cittassa upakileso, mado cittassa upakileso, pamādo cittassa upakileso, sabbe kilesā cittassa upakilesā, sabbe duccaritā cittassa upakilesā, sabbe darathā cittassa upakilesā, sabbe pariḷāhā cittassa upakilesā, sabbe santāpā cittassa upakilesā, sabbākusalābhisaṁkhārā cittassa upakilesā. upakkilese byapanujja sabbeti: sabbe cittassa upakkilese byapanujja panuditvā pajahitvā vinodetvā byantīkaritvā anabhāvaṁ gametvāti 'upakkilese byapanujja sabbe'.

anissito chetva sinehadosanti: 'anissito'ti dve nissayā: taṇhānissayo ca diṭṭhinissayo ca. katamo taṇhānissayo: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā3 dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. ayaṁ taṇhānissayo.

katamo diṭṭhinissayo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhinissayo.

sinehoti dve sinehā: taṇhāsneho ca diṭṭhisneho ca. katamo taṇhāsneho: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. ayaṁ taṇhāsneho.

katamo diṭṭhisneho: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhisneho.

dosoti ''cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti mano padoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ caṇḍikkaṁ asuropo anattamanatā cittassa'. [a] anissito chetva sinehadosanti so paccekasambuddho taṇhāsnehaṁ ca diṭṭhisnehaṁ ca dosaṁ ca chetvā ucchinditvā samucchinditvā pajahitvā vinodetvā byantīkaritvā anabhāvaṁ gametvā cakkhuṁ anissito sotaṁ anissito ghānaṁ anissito jivhāyaṁ anissito kāyaṁ anissito diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādīkatena cetasā viharatīti 'anissito chetva sinehadosaṁ eko care khaggavisāṇakappo. '

tenāha so paccekasambuddho:

''pahāya pañcāvaraṇāni cetaso
upakkilese byapanujja sabbe,
anissito chetva sinehadosaṁ
eko care khaggavisāṇakappo''ti.

[a] dhammasaṅgaṇi - nikkhepakaṇḍa

[bjt page 610] [\x 610/]

3.

vipiṭṭhikatvāna sukhaṁ dukhaṁ ca1
pubbeva ca somanassadomanassaṁ,
laddhānupekkhaṁ samathaṁ visuddhaṁ
eko care khaggavisāṇakappo.

vipiṭṭhikatvāna sukhaṁ dukhaṁ ca1 pubbeva ca somanassadomanassanti: so paccekasambuddho sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhā satipārisuddhiṁ catutthaṁ jhānaṁ upasampajja viharatīti - 'vipiṭṭhikatvāna sukhaṁ dukhaṁ ca pubbeva ca somanassadomanassaṁ'.

laddhānupekkhaṁ samathaṁ visuddhanti 'upekkhā'ti yā catutthajjhāne upekkhā upekkhāyanā ajjhapekkhanā cittasamatho2 cittapassaddhatā majjhattatā cittassa. samathoti ''yā cittassa ṭhiti saṁṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi[a] catutthajjhāne3 upekkhā ca samatho ca suddhā honti visuddhā pariyodātā (anaṅgaṇā) vigatūpakkilesā mudubhūtā kammaniyā ṭhitā āneñjappattā. 4 laddhānupekkhaṁ samathaṁ visuddhanti: catutthajjhānupekkhaṁ ca5 samathaṁ ca laddhā labhitvā vinditvā paṭilabhitvāti 'laddhānupekkhaṁ samathaṁ visuddhaṁ eko care khaggavisāṇakappo. '

tenāha so paccekasambuddho:

''vipiṭṭhikatvāna sukhaṁ dukhaṁ ca1
pubbeva ca somanassadomanassaṁ,
laddhānupekkhaṁ samathaṁ visuddhaṁ
eko care khaggavisāṇakappo''ti.

1. dukkhaṁ ca - pa va vi
2. cittasamatā - machasaṁ
cittassa samatho - pa va vi
3. catutthajhāne - machasaṁ, va, vi
4. kammaniyā anejjappattā - pana
5. catujjhānaṁ upekkhaṁ ca - machasaṁ
[a.] dhammasaṅgaṇi - cittuppādakaṇḍa

[bjt page 612] [\x 612/]

4.

āraddhaviriyo paramatthapattiyā
alīnacitto akusītavutti,
daḷhanikkamo thāmabalūpapanno1
eko care khaggavisāṇakappo.

āraddhaviriyo paramatthapattiyāti: 'paramatthaṁ' vuccanti amataṁ nibbānaṁ: ''yo so sabbasaṁkhārasamatho sabbūpadhipaṭinissaggo taṇhakkhayo virāgo nirodho nibbānaṁ: ' paramatthassa pattiyā lābhāya paṭilābhāya adhigamāya phusanāya2 sacchikiriyāya āraddhaviriyo viharati, akusalānaṁ dhammānaṁ pahānāya kusalānaṁ dhammānaṁ sampadāya thāmavā (daḷhaparakkamo) anikkhittadhuro kusalesu dhammesūti 'āraddhaviriyo paramatthapattiyā'.

alīnacitto akusītavuttīti: so paccekasambuddho anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati viriyaṁ ārabhati, cittaṁ paggaṇhāti, padahati, uppannānaṁ pāpakānaṁ akusalānaṁ dhammānaṁ pahānāya asammosāya bhīyobhāvāya vepullāya bhāvanāya pāripuriyā chandaṁ janeti vāyamati viriyaṁ ārabhati cittaṁ paggaṇhāti padahatīti. anuppannānaṁ kusalānaṁ dhammānaṁ uppādāya asammosāya bhīyobhāvāya vepullāya bhāvanāya pāripuriyā chandaṁ janeti vāyamati viriyaṁ ārabhati cittaṁ paggaṇhāti padahatīti. uppannānaṁ kusalānaṁ dhammānaṁ ṭhitiyā asammosāya bhīyobhāvāya vepullāya bhāvanāya pāripuriyā chandaṁ janeti vāyamati viriyaṁ ārabhati cittaṁ paggaṇhāti padahatīti evampi3 'alīnacitto akusītavutti. ' athavā kāmaṁ taco ca nahāru ca4 aṭṭhi ca avasissatu5 sarīre upasussatu maṁsalohitaṁ. yaṁ taṁ purisathāmena purisabalena purisaviriyena purisaparakkamena pattabbaṁ na taṁ apāpuṇitvā viriyassa santhānaṁ6 bhavissatīti cittaṁ paggaṇhāti padahati evampi 'alīnacitto akusītavutti'

1. nāsissaṁ na pivissāmi4 vihārato na nikkhame,
napi passaṁ nipātyeyaṁ taṇhāsalle anuhate''ti. [a]

cittaṁ paggaṇhāti padahati, evampi alīnacitto akusītavutti' na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, evampi 'alīnacitto akusītavutti' na tāvāhaṁ imamhā āsanā uṭṭhahissāmi. yāva me na anupādāya āsavehi cittaṁ vimuccissatīti cittaṁ paggaṇhāti padahati, evampi 'alīnacitto akusītavutti'.

1. dhāmabalūpapanno - va vi
2. phassanāya - machasaṁ
3. evaṁ - machasaṁ
4. nahārū ca - machasaṁ
5. avasussatu - syā
6. saṇṭhānaṁ - machasaṁ
ṭhānaṁ - syā
[a.] theragāthāpāli - paccayattheragāthā
muditattheragāthā

[bjt page 614] [\x 614/]

na tāvāhaṁ imamhā caṅkamā orohissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā vihārā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā aṭṭhayogā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā pāsādā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā hammiyā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā guhāya nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā lenā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā kuṭiyā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā kūṭāgārā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā aṭṭā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā mālā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā uddaṇḍā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā upaṭṭhānasālāya nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā maṇḍapā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, na tāvāhaṁ imamhā rukkhamūlā nikkhamissāmi yāva me na anupādāya āsavehi cittaṁ vimuccissatīti cittaṁ paggaṇhāti padahati, evampi 'alīnacitto akusītavutti'.

imasmiṁ yeva pubbaṇhasamaye1 ariyadhammaṁ āharissāmi samāharissāmi adhigacchissāmi phassissāmi sacchikarissāmīti cittaṁ paggaṇhāti padahati. evampi 'alīnacitto akusītavutti'. imasmiṁ yeva majjhantikasamaye ariyadhammaṁ āharissāmi samāharissāmi adhigacchissāmi phassissāmi sacchikarissāmīti cittaṁ paggaṇhāti padahati. evampi 'alīnacitto akusītavutti'. sāyaṇhasamaye purebhattaṁ pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe ariyadhammaṁ āharissāmi samāharissāmi adhigacchissāmi phassissāmi sacchikarissāmīti cittaṁ paggaṇhāti padahati, evampi 'alīnacitto akusītavutti'.

daḷhanikkamo thāmabalupapannoti: so paccekasambuddho daḷhasamādāno ahosi avaṭṭhitasamādāno3 kusalesu dhammesu kāyasucarite vacīsucarite manosucarite dānasaṁvibhāge sīlasamādāne uposathūpavāse matteyyatāya4 petteyyatāya sāmaññatāya brahmaññatāya kulejeṭṭhāpacāyitāya aññataraññataresu adhikusalesu dhammesū'ti daḷhanikkamo thāmabalupapannoti so paccekasambuddho thāmena ca balena ca viriyena ca parakkamena ca paññāya ca upeto hoti samupeto upagato samupagato upapanno sampanno samannāgato 'daḷhanikkamo thāmabalupapanno eko care khaggavisāṇakappo'

tenāha so paccekasambuddho'.

āraddhaviriyo paramatthapattiyā
alīnacitto akusītavutti,
daḷhanikkamo thāmabalupapanno
eko care khaggavisāṇakappo''ti.

1. pubbaṇhasamayaṁ - va vi
2. majjhaṇhikasamaye - katthaci
3. avatthitasāmadānā - ma va vi ka
4. metteyyatāya - va vi syā

[bjt page 616] [\x 616/]

5.

paṭisallānaṁ jhānamariñcamāno
dhammesu niccaṁ anudhammacārī,
ādīnavaṁ sammasitā bhavesu
eko care khaggavisāṇakappo

paṭisallānaṁ jhānamariñcamānoti: so paccekasambuddho paṭisallānārāmo hoti paṭisallānarato ajjhattaṁ cetosamathamanuyutto (anirākatajjhāno) vipassanāya samannāgato brūhetā suññāgārānaṁ, jhāyī jhānarato ekattamanuyutto sadatthagarukoti 'paṭisallānaṁ'. jhānamariñcamānoti so paccekasambuddho dvīhi kāraṇehi jhānaṁ na riñcati: anuppannassa vā paṭhamassa jhānassa uppādāya yutto payutto āyutto samāyutto, anuppannassa vā dutiyassa jhānassa uppādāya yutto payutto āyutto samāyutto, anuppannassa vā tatiyassa jhānassa uppādāya yutto payutto āyutto samāyutto, anuppannassa vā catutthassa jhānassa uppādāya yutto payutto āyutto samāyuttoti, evampi 'jhānaṁ na riñcati'. athavā uppannaṁ vā paṭhamaṁ jhānaṁ āsevati bhāveti bahulīkaroti, uppannaṁ vā dutiyaṁ jhānaṁ āsevati bhāveti bahulīkaroti, uppannaṁ vā tatiyaṁ jhānaṁ āsevati bhāveti bahulīkaroti, uppannaṁ vā catutthaṁ jhānaṁ āsevati bhāveti bahulīkaroti, evampi jhānaṁ na riñcatīti 'paṭisallānaṁ jhānamariñcamāno'.

dhammesu niccaṁ anudhammacārīti: dhammā vuccanti cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni sattabojjhaṅge ariyo aṭṭhaṅgiko maggo. katame anudhammā: sammāpaṭipadā anulomapaṭipadā1 apaccanīkapaṭipadā anvatthapaṭipadā dhammānudhammapaṭipadā sīlesu paripurakāritā indriyesu guttadvāratā bhojane mattaññutā jāgariyānuyogo satisampajaññā, ime vuccanti anudhammā. dhammesu niccaṁ anudhammacārīti: dhammesu niccakālaṁ dhuvakālaṁ sattaṁ samitaṁ abbokiṇṇaṁ2 poṅkhānupoṅkhaṁ udakomikajātaṁ3 avīcisantatisahitaṁ phassitaṁ purebhattaṁ pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe carati viharati irīyati vatteti pāleti yapeti yāpetīti 'dhammesu niccaṁ anudhammacārī'.

1. anulomapaṭipadā - machasaṁ natthi
2. avokiṇṇaṁ - machasaṁ
3. (udakūmikajātaṁ - sya

[bjt page 618] [\x 618/]

ādīnavaṁ sammasitā bhavesūti - 'sabbe saṅkhārā aniccā'ti ādīnavaṁ sammasitā bhavesu 'sabbe saṅkhārā dukkhā'ti ādīnavaṁ sammasitā bhavesu 'sabbe dhammā anattā'ti ādīnavaṁ sammasitā bhavesu ''avijjāpaccayā saṅkhārā''ti ādīnavaṁ sammasitā bhavesu ''saṅkhārapaccayā viññāṇa''nti ādīnavaṁ sammasitā bhavesu viññāṇapaccayā nāmarūpanti ādīnavaṁ sammasitā bhavesu nāmarūpapaccayā salāyatananti ādīnavaṁ sammasitā bhavesu saḷāyatanapaccayā phasso'ti ādīnavaṁ sammasitā bhavesu phassapaccayā vedanā'ti ādīnavaṁ sammasitā bhavesu vedanāpaccayā taṇhā'ti ādīnavaṁ sammasitā bhavesu taṇhāpaccayā upādānanti ādīnavaṁ sammasitā bhavesu bhavapaccayā jātī'ti ādīnavaṁ sammasitā bhavesu jātipaccayā jarāmaraṇanti ādīnavaṁ sammasitā bhavesu avijjānirodhā saṅkhāranirodho'ti ādīnavaṁ sammasitā bhavesu saṅkhāranirodhā viññāṇanirodho'ti ādīnavaṁ sammasitā bhavesu viññāṇanirodhā nāmarūpanirodho'ti ādīnavaṁ sammasitā bhavesu nāmarūpanirodhā salāyatananirodho'ti ādīnavaṁ sammasitā bhavesu salāyatananirodhā phassanirodho'ti ādīnavaṁ sammasitā bhavesu phassanirodhā vedanānirodho'ti ādīnavaṁ sammasitā bhavesu vedanānirodhā taṇhānirodho'ti ādīnavaṁ sammasitā bhavesu taṇhānirodhā upādānanirodho'ti ādīnavaṁ sammasitā bhavesu upādānanirodhā bhavanirodho'ti ādīnavaṁ sammasitā bhavesu bhavanirodhā jātinirodho'ti ādīnavaṁ sammasitā bhavesu jātinirodhā jarāmaraṇanirodho'ti ādīnavaṁ sammasitā bhavesu
idaṁ dukkhanti ādīnavaṁ sammasitā bhavesu ayaṁ dukkhasamudayoti ādīnavaṁ sammasitā bhavesu ayaṁ dukkhanirodhoti ādīnavaṁ sammasitā bhavesu ayaṁ dukkhanirodhagāminīpaṭipadāti ādīnavaṁ sammasitā bhavesu
ime āsavā'ti ādīnavaṁ sammasitā bhavesu ayaṁ āsavasamudayoti ādīnavaṁ sammasitā bhavesu ayaṁ āsavanirodhoti ādīnavaṁ sammasitā bhavesu ayaṁ āsavanirodhagāminīpaṭipadā'ti ādīnavaṁ sammasitā bhavesu
ime dhammā abhiññeyyāti ādīnavaṁ sammasitā bhavesu ime dhammā pariññeyyāti ādīnavaṁ sammasitā bhavesu ime dhammā pahātabbāti ādīnavaṁ sammasitā bhavesu ime dhammā bhāvetabbāti ādīnavaṁ sammasitā bhavesu ime dhammā sacchikātabbāti ādīnavaṁ sammasitā bhavesu
channaṁ phassāyatanānaṁ samudayañca atthaṅgamañca assādañca ādīnavañca nissaraṇañca ādīnavaṁ sammasitā bhavesu
pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca ādīnavaṁ sammasitā bhavesu catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca ādīnavaṁ sammasitā bhavesu 'yaṁ kiñci samudayadhammaṁ taṁ nirodhadhamma'nti ādīnavaṁ sammasitā bhavesū'ti 'ādīnavaṁ sammasitā bhavesu eko care khaggavisāṇakappo'.

tenāha so paccekasambuddho:

''paṭisallānaṁ jhānamariñcamāno
dhammesu niccaṁ anudhammacārī,
ādīnavaṁ sammasitā bhavesu
eke care khaggavisāṇakappo''ti.

6.

taṇhakkhayaṁ patthayaṁ appamatto. 1
aneḷamūgo sutavā satīmā,
saṅkhātadhammo niyato padhānavā
eko care khaggavisāṇakappo.

taṇhakkhayaṁ patthayaṁ appamattoti: 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. taṇhakkhayaṁ patthayanti: rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ patthayanto icchanto sādiyanto pihayanto abhijappantoti 'taṇhakkhayaṁ' patthayaṁ appamattoti:
sakkaccakārī sātaccakārī aṭṭhitakārī anolīnavuttiko anikkhittachando anikkhittadhuro kusalesu dhammesu. 'kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā paññākkhandhaṁ paripūreyyaṁ, paripūraṁ vā paññākkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttikkhandhaṁ paripūreyyaṁ, paripūraṁ vā vimuttikkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttiñāṇadassanakkhandhaṁ paripūreyyaṁ, paripūraṁ vā
vimuttiñāṇadassanakkhandhaṁ tattha tattha paññāya anugaṇheyya'nti yo tattha
chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyanti' yo tattha chando ca vāyāmo ca ussāho ca ussoḷhi ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamatto kusalesu dhammesūti 'taṇhakkhayaṁ patthayaṁ appamatto'.

aneḷamūgo sutvā satīmāti: 'aneḷamūgoti' so paccekasambuddho paṇḍito paññavā buddhimā ñāṇī vibhāvī medhāvī. sutavāti: so paccekasambuddho bahussuto hoti, sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā sātthā savyañjanā kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti, dhātā vacasā paricitā manasānupekkhitā diṭṭhiyā suppaviddhā. satimāti: so paccekasambuddho satimā hoti paramena satinepakkena samannāgatattā cirakatampi cirabhāsitampi saritā anussaritāti 'aneḷamūgo sutavā satīmā.
1. patthayamappamatto - va vi

[bjt page 620] [\x 620/]

saṅkhātadhammo niyato padhānavāti: saṅkhātadhammo1 vuccati ñāṇaṁ, ''yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi. '' saṅkhātadhammoti: so paccekasambuddho saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, 'sabbe saṅkhārā aniccā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, 'sabbe saṅkhārā dukkhā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, 'sabbe dhammā anattā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ''avijjāpaccayā saṅkhārā''ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ''saṅkhārapaccayā viññāṇa''nti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, viññāṇapaccayā nāmarūpanti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, nāmarūpapaccayā salāyatananti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, salāyatanapaccayā phasso'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, phassapaccayā vedanā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, vedanāpaccayā taṇhā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, taṇhāpaccayā upādānanti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, bhavapaccayā jātī'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, jātipaccayā jarāmaraṇanti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, avijjānirodhā saṅkhāranirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, saṅkhāranirodhā viññāṇanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, viññāṇanirodhā nāmarūpanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, nāmarūpanirodhā saḷāyatananirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, saḷāyatananirodhā phassanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, phassanirodhā vedanānirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, vedanānirodhā taṇhānirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, taṇhānirodhā upādānanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, upādānanirodhā bhavanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, bhavanirodhā jātinirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, jātinirodhā jarāmaraṇanirodho'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, idaṁ dukkhanti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ayaṁ dukkhasamudayoti 8saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ayaṁ dukkhanirodhoti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ayaṁ dukkhanirodhagāminīpaṭipadāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime āsavā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ayaṁ āsavanirodhoti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ayaṁ āsavanirodhagāminīpaṭipadā'ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime dhammā abhiññeyyāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime dhammā pariññeyyāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime dhammā pahātabbāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime dhammā bhāvetabbāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, ime dhammā sacchikātabbāti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, 'yaṁ kiñci samudayadhammaṁ taṁ nirodhadhamma'nti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo, athavā tassa paccekasambuddhassa khandhā saṁkhittā dhātuyo saṅkhittā āyatanāni saṅkhittāni gatiyo saṁkhittā uppattiyo saṅkhittā paṭisandhiyo saṁkhittā bhavā saṁkhittā saṁsārā saṁkhittā vaṭṭā saṁkhittā, athavā so paccekasambuddho khandhapariyante ṭhito dhātupariyante ṭhito āyatanapariyante ṭhito gatipariyante ṭhito uppattipariyante ṭhito paṭisandhipariyante ṭhito bhavapariyante ṭhito saṁsārapariyante ṭhito vaṭṭapariyante ṭhito antimabhave ṭhito antimasamussaye2 ṭhito antimadehadharo paccekasambuddho:

1. tassāyaṁ pacchimakoṭi carimoyaṁ samussayo,
jātimaraṇasaṁsāro natthi tassa punabbhavo''ti.

taṁkāraṇā paccekasambuddho saṅkhātadhammo. niyatoti niyāmā vuccanti3 cattāro ariyamaggā, catūhi ariyamaggehi samannāgatoti niyato, niyāmaṁ patto saṁpatto adhigato phassito sacchikatoti niyato. padhānavāti: 'padhānaṁ' vuccati viriyaṁ, ''yo cetasiko viriyārambho nikkamo parakkamo uyyāmo vāyāmo ussāho ussoḷhi thāmo dhiti4 asithilaparakkamo anikkhittachandatā anikkhittadhuratā dhurasampaggāho viriyaṁ viriyindriyaṁ viriyabalaṁ sammāvāyāmo''[a] so paccekasambuddho iminā padhānena upeto5 samupeto upāgato samupagato uppanno sampanno6 samannāgato. tasmā so paccekasambuddho padhānavā'ti 'saṅkhātadhammo niyato padhānavā eko care khaggavisāṇakappo. '

tenāha so paccekasambuddho:

''taṇhakkhayaṁ patthayaṁ appamatto
aneḷamūgo sutavā satīmā,
saṅkhātadhammo niyato padhānavā
eko care khaggavisāṇakappo''ti.

1. saṁkhātadhammā vuccanti - pa va vi
2. antime samussase - va vi
3. niyamā vuccanti - pa va vi
4. ṭhiti - va ca vi ka
5. iminā upeto - ma pa vi ka
6. uppanno sampanno - va vi ka
[a.] dhammasaṅgaṇi - cittuppādakaṇḍha

[bjt page 622] [\x 622/]

7.

sīhova saddesu asantasantā
vāto va jālamhi asajjamāno,
padumaṁva toyena alippamāno
eko care khaggavisāṇakappo.

sīhova saddesu asantasantoti: yathā sīho migarājā saddesu asantāsī anutrāsī, aparisantāsī anubbiggo anussaṅkī anutrāso abhīru acchambhi anutrāsī apalāyī, paccekasambuddhopi saddesu asantāsī anutrāsī aparisantāsī anubbiggo anussaṅkī anutrāso abhīru acchambhi anutrāsi apalāyī. pahīnabhayabheravo vigatalomahaṁso viharatīti 'sīhova saddesu asantasanto'.

vātova jālamhi asajjamānoti: vāto'ti puratthimā vātā pacchimā vātā1 uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā kāḷavātā2 verambavātā pakkhavātā supaṇṇavātā3 tālavaṇṭavātā4 vidhupanavātā. jālaṁ vuccati suttajālaṁ. yathā vāto jalamhi na sajjati, na gaṇhāti, na bajjhati, na paḷibajjhati, evameva dve jālā: taṇhājālaṁ ca diṭṭhijālaṁ ca. katamo taṇhājālā: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatā5ṭṭhasatataṇhāvicaritaṁ. idaṁ taṇhājālaṁ.

katamo diṭṭhijālā: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. idaṁ diṭṭhijālaṁ. tassa paccekasambuddhassa taṇhājālaṁ pahīnā, diṭṭhijālaṁ paṭinissaṭṭhaṁ 'taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati, sadde na sajjati, gandhe na sajjati, rase na sajjati, phoṭṭhabbe na sajjati, diṭṭhasutamutaviññātabbesu dhammesu na sajjati, na gaṇhāti5 na bajjhati na paḷibajjhati, nikkhanto nissaṭo vippamutto visaññutto6 vimariyādīkatena cetasā viharatīti 'vātova jālamhi asajjamāno. '

1. puratthimavātā pacchimavātā - va vi
2. kāḷavātā - machasaṁ natthi
3. sukhaṇṇavātā - va vi
4. kālapanna vātā - va vi
5. na gayhati - va vi
6. visaṁyutto - ma va vi ka

[bjt page 624] [\x 624/]

padumaṁva toyena alippamānoti: 'padumaṁ' vuccati padumapupphaṁ, 'toyaṁ vuccati udakaṁ. yathā padumapupphaṁ toyena na lippati na palippati na upalippati alittaṁ apalittaṁ anupalittaṁ. evameva dve lepā: taṇhālepo ca diṭṭhilepo ca. katamo taṇhālepo: yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ 'idaṁ mama etaṁ mama, ettakaṁ mama, ettāvatā mama, rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati, yāvatāṭṭhasatataṇhāvicaritaṁ. ayaṁ taṇhālepo.

katamo diṭṭhilepo: vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahaṇaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho patiṭṭhāho. abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho yāvatā dvāsaṭṭhidiṭṭhigatāni. ayaṁ diṭṭhilepo, tassa paccekasambuddhassa taṇhālepo pahīno diṭṭhilepo paṭinissaṭṭho, taṇhālepassa pahīnattā diṭṭhilepassa paṭinissaṭṭhattā so paccekasambuddho rūpe na lippati sadde na lippati gandhe na lippati rase na lippati phoṭṭhabbe na lippati diṭṭhasutamutaviññātabbesu dhammesu na lippati na palippati na upalippati, alitto1 apalitto anupalitto nikkhanto nissaṭo vippamutto visaññutto vimariyādīkatena cetasā viharatīti 'padumaṁca toyena alippamāno eko caro khaggavisāṇakappo'

tenāha so paccekasambuddho:

''sīhova saddesu asantasanto
vātova jālamhi asajjamāno,
padumaṁva toyena alippamāno
eko care khaggavisāṇakappo''ti.

8.

sīho yathā dāṭhābalī pasayha
rājā migānaṁ abhibhuyya cārī,
sevetha pantāni senāsanāni
eko care khaggavisāṇakappo.

sīho yathā dāṭhābalī pasayha, rājā migānaṁ abhibhuyya cārīti: yathā sīho migarājā dāṭhābalī dāṭhāvudho sabbe tiracchānagate pāṇe abhibhuyya abhibhavitvā ajjhottharitvā pariyādiyitvā madditvā carati viharati irīyati vatteti2 pāleti yapeti yāpeti paccekasambuddhopi paññābalī paññāvudho sabbapāṇabhūte puggale paññāya abhibhuyya abhibhavitvā ajjhottharitvā pariyādiyitvā madditvā viharati irīyati vatteti2 pāleti yapeti yāpetīti 'sīho yathā dāṭhābalī pasayha rājā migānaṁ abhibhuyya cāri: '

1. asaṁlitto - machasaṁ
2. vattati - va vi ka

[bjt page 626] [\x 626/]

sevetha pattāni senāsanānīti: yathā sīho migarājā araññe vanamajjhogahetvā carati viharati irīyati vatteti pāleti yapeti yāpeti, paccekasambuddhopi araññe vanapatthāni pantāni senāsanāni paṭisevati appasaddāni appanigghosāni vijanavātāni manussarāhaseyyakāni paṭisallānasāruppāni. so eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti eko carati viharati irīyati vatteti pāleti yapeti yāpetīti 'sevetha pantāni senāsanāni eko care khaggavisāṇakappo:
tenāha so paccekasambuddho:

''sīho yathā dāṭhābalī pasayha
rājā migānaṁ abhibhuyya cārī,
sevetha pantāni senāsanāni
eko care khaggavisāṇakappo''ti.

9.

mettaṁ upekkhaṁ karuṇaṁ vimuttiṁ
āsevamāno muditaṁ ca kāle,
sabbena lokena avirujjhamāno
eko care khaggavisāṇakappo.

mettaṁ upekkhaṁ karuṇaṁ vimuttiṁ āsevamāno muditaṁ ca kāleti so paccekasambuddho mettāsahagatena cetasā ekaṁ disaṁ pharitvā viharati. tathā dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhī sabbatthatāya sabbavantaṁ lokaṁ mettāsahagatena cetasā vipulena mahaggatena appamāṇena averena abyāpajjhena pharitvā viharati, karuṇāsahagatena cetasā vipulena mahaggatena appamāṇena averena abyāpajjhena pharitvā viharati, muditāsahagatena cetasā vipulena mahaggatena appamāṇena averena abyāpajjhena pharitvā viharati, upekkhāsahagatena cetasā vipulena mahaggatena appamāṇena averena abyāpajjhena pharitvā viharatīti 'mettaṁ upekkhaṁ karuṇaṁ vimuttiṁ āsevamāno muditaṁ ca kāle'.

sabbena lokena avirujjhamānoti mettāya bhāvitattā ye puratthimāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti, ye dakkhiṇāya disāya sattā te appaṭikūlā honti, ye puratthimāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye dasasu disāya sattā te appaṭikūlā honti, karuṇāya bhāvitattā disāya sattā te appaṭikūlā honti, ye muditāya bhāvitattā disāya sattā te appaṭikūlā honti, ye upekkhāya bhāvitattā disāya sattā te appaṭikūlā honti, ye dasasu disāsu sattā te appaṭikūlā honti.

[bjt page 628] [\x 628/]

sabbena lokena avirujjhamānoti: sabbena lokena avirujjhamāno appaṭivirujjhamāno anāghātiyamāno appaṭihaññamānoti 'sabbena lokena avirujjhamānoti eko care khaggavisāṇakappo'.

tenāha so paccekasambuddho:

''mettaṁ upekkhaṁ karuṇaṁ vimuttiṁ
āsevamāno muditaṁ ca kāle,
sabbena lokena avirujjhamāno
eko care khaggavisāṇakappo''ti.

10.

rāgaṁ ca dosaṁ ca mohaṁ
sandālayitvāna saññojanāni1,
asantasaṁ jīvitasaṅkhayamhi
eko care khaggavisāṇakappo.

rāgaṁ ca dosaṁ ca pahāya mohanti 'rāgo'ti ''yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho saṅgo paṅko ejā māyā janikā sañjanikā sañjaninī sibbanī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sneho apekkho paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchiñcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. '' dosoti ''yo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti mano padoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ caṇḍikkaṁ asuropo anattamanatā cittassa''. mohoti ''dukkhe aññāṇaṁ dukkhasamudaye aññāṇaṁ dukkhanirodhe aññāṇaṁ dukkhanirodhagāminiyā paṭipadāya aññāṇaṁ pubbante aññāṇaṁ aparante aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu aññāṇaṁ yaṁ evarūpaṁ aññāṇaṁ adassanaṁ anabhisamayo ananubodho asambodho appaṭivedho asaṅgāhanā apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ asampajaññaṁ moho pamoho sampamoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ''. rāgaṁ ca dosaṁ ca pahāya mohanti so paccekasambuddho rāgaṁ ca dosaṁ ca mohaṁ ca pahāya pajahitvā vinodetvā byantīkaritvā2 anabhāvaṁ gametvāti 'rāgaṁ ca dosaṁ ca pahāya mohaṁ. '

sandālayitvāna saññojanānīti: dasa saññojanāni'. kāmarāgasaññojanaṁ paṭighasaññojanaṁ mānasaññojanaṁ diṭṭhisaññojanaṁ vicikicchāsaññojanaṁ sīlabbataparāmāsasaññojanaṁ bhavarāgasaññojanaṁ issāsaññojanaṁ macchariyasaññojanaṁ avijjāsaññojanaṁ, sandālayitvāna saññojanānīti: dasasaññojanāni dālayitvā sandālayitvā pajahitvā vinodetvā byantiṁ karitvā anabhāvaṁ gametvāti 'sandālayitvāna saññojanāni'.

asantasaṁ jīvitasaṅkhayamhīti: so paccekasambuddho jīvitapariyosāne asantāsī anutrāsī anubbiggo anussaṅki3 anutrāso abhīru acchambhi anutrāsi apalāyi pahīnabhayabheravo vigatalomahaṁso viharatīti 'asantasaṁ jīvitasaṅkhayamhi eko care khaggavisāṇakappo. '
tenāha so paccekasambuddho:

''rāgaṁ ca dosaṁ pahāya mohaṁ
sandālayitvāna saññojanāni, na
asantasaṁ jīvitasaṅkhayamhi
eko care khaggavisāṇakappo''ti.

1. saṁsovināni - machasaṁ va, vi
2. byantiṁ karitvā - machasaṁ, va, vi
3. anusaṅkī - machasaṁ va, vi

[bjt page 630] [\x 630/]

11.

bhajanti sevanti ca kāraṇatthā1
nikkāraṇā dullabhā ajja mittā,
attatthapaññā2 asūcī manussā
eko care khaggavisāṇakappo.

bhajanti sevanti ca kāraṇatthāti: attatthakāraṇā paratthakāraṇā ubhayatthakāraṇā diṭṭhadhammikatthakāraṇā samparāyikatthakāraṇā bhajanti sambhajanti sevanti nisevanti saṁsevanti paṭisevantīti 'bhajanti sevanti ca kāraṇatthā'.

nikkāraṇā dullabhā ajja mittāti: dve mittā: agārikamitto ca pabbajitamitto ca katamo agārikamitto: idhekacco duddadaṁ dadāti, duccajaṁ cajati, dukkaraṁ karoti, dukkhamaṁ khamati, guyhamassa ācikkhati, guyhamassa pariguyhati, āpadāsu na vijahati, jīvitaṁ cassa atthāya pariccattaṁ hoti, khīṇe nātimaññati. ayaṁ agārikamitto. katamo pabbajitamitto: idha bhikkhu piyo ca hoti manāpo ca garū ca bhāvanīyo ca vattā ca vacanakkhamo ca gambhīraṁ ca kathaṁ kattā no ca aṭṭhāne niyojeti, adhisīle samādapeti, catunnaṁ patiṭṭhānānaṁ bhāvanānuyoge samādapeti, catunnaṁ sammappadhānānaṁ bhāvanānuyoge samādapeti, catunnaṁ iddhipādānaṁ bhāvanānuyoge samādapeti, pañcannaṁ indriyānaṁ bhāvanānuyoge samādapeti, pañcannaṁ balānaṁ bhāvanānuyoge samādapeti, sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyoge samādapeti. ayaṁ pabbajitamitto. nikkāraṇā dullabhā ajja mittāti: ime dve mittā akāraṇā nikkāraṇā ahetu appaccayā dullabhā dulladdhā sudulladdhāti 'nikkāraṇā dullabhā ajja mittā'.

attatthapaññā asuci manussāti: 'attatthapaññā'ti attano atthāya attano hetu attano paccayā attano kāraṇā5 bhajanti sambhavanti sevanti nisevanti saṁsevanti paṭisevanti ācaranti samācaranti payirupāsanti paripucchanti paripañhantīti 'attatthapaññā'. asucī manussāti: asucinā kāyakammena samannāgatāti asucī manussā, asucinā vacīkammena samannāgatāti asūcī manussā, asucinā manokammena samannāgatāti asucī manussā, asucinā pāṇātipātena - asucinā adinnādānena - asucinā kāmesu micchācārena - asucinā musāvādena - asuciyā pisunāya vācāya6 samannāgatā - asuciyā pharusāya vācāya7 samannāgatā - asucinā (samphappalāpena) samannāgatā - asuciyā abhijjhāya samannāgatā - asucinā byāpādena samannāgatāti 'asucī manussā, asuciyā micchādiṭṭhiyā samannāgatāti asucī manussā, asuciyā cetanāya samannāgatāti asūcī manussā, asuciyā patthanāya samannāgatāti asuci 'manussā, asucinā paṇidhinā samannāgatāti asucī manussā, asucī hīnā nihīnā omakā lāmakā' chattakā parittāti 'attatthapaññā asucī manussā'.

1. kāraṇattā - ma va vi
2. attattapañña - ma va vi
3. anagārikamittoca - vi
4. ayaṁ anagārikamitto - vi
5. attakāraṇa - machasaṁ va vi ka
6. pisunāvācāya - ma va vi ka
7. pharusāvācāya - ma va vi ka

[bjt page 632] [\x 632/]

eko care khaggavisāṇakappoti 'eko'ti so paccekabuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena5. eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ paccekasambodhiṁ abhisambuddhoti eko.

kathaṁ so paccekasambuddho pabbajjāsaṅkhātena eko: so paccekasambuddho sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā sannidhipaḷibodhaṁ chinditvā kesamassuṁ ohāretvā kāsāyāni vattāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati irīyati vattati pāleti yapeti yāpeti. evaṁ so paccekasambuddho pabbajjāsaṅkhātena eko.

kathaṁ so paccekasambuddho adutiyaṭṭhena eko: so evaṁ pabbajito samāno eko araññe vanapatthāni pantāni senāsanāni paṭisevati appasaddāni appanigghosāni vijanavātāni manussarāhaseyyakāni paṭisallānasāruppāni. so eko carati, eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti, eko carati, viharati irīyati vattati pāleti yapeti yāpetīti evaṁ so paccekasambuddho adutiyaṭṭhena eko.

kathaṁ so paccekasambuddho taṇhāya pahānaṭṭhena eko, so evaṁ eko adutiyo appamatto ātāpī pahitatto viharanto mahāpadhānaṁ padahanto māraṁ sasenaṁ namuciṁ kaṇhaṁ pamattabandhuṁ vidhametvā taṇhājāliniṁ saritaṁ visantikaṁ pajahi vinodehi byantiakāsi anabhāvaṁ gamesīti.

1. ''taṇhā dutiyo puriso dīghamaddhāna saṁsaraṁ,
itthabhāvaññathābhāvaṁ saṁsāraṁ nātivattati.

2. evamādīnavaṁ ñatvā taṇhā dukkhassa sambhavaṁ,
vītataṇho anādāno sato bhikkhu paribbaje''ti.

evaṁ so paccekasambuddho taṇhāya pahānaṭṭhena eko.

kathaṁ so paccekasambuddho ekantavītarāgoti eko: rāgassa pahīnattā ekantavītarāgoti eko dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko, evaṁ so paccekasambuddho ekantavītarāgoti eko.

kathaṁ so paccekasambuddho ekāyanamaggaṁ gatoti eko: 'ekāyanamaggo' vuccati: cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni satta bojjhaṅgā ariyo aṭṭhaṅgiko maggo.

3. ekāyanaṁ jāti khayantadassī
maggaṁ pajānāti hitānukampi
etena maggena tariṁsu pubbe
tarissanti ye ca taranti oghaṁ'.

evaṁ so paccekasambuddho ekāyanamaggaṁ gatoti eko. kathaṁ so paccekasambuddho eko anuttaraṁ paccekasambodhiṁ abhisambuddhoti eko: 'bodhi' vuccati catusu maggesu ñāṇaṁ, ''paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayasambojjhaṅgo vīmaṁsā vipassanā sammādiṭṭhi'' so paccekasambuddho tena paccekabodhiñāṇena 'sabbe saṅkhārā aniccā'ti bujjha, 'sabbe saṅkhārā dukkhā'ti bujjha, 'sabbe dhammā anattā'ti bujjha
''avijjāpaccayā saṅkhārā''ti bujjha, ''saṅkhārapaccayā viññāṇa''nti bujjha, viññāṇapaccayā nāmarūpanti bujjha, nāmarūpapaccayā salāyatananti bujjha,
saḷāyatanapaccayā phasso'ti bujjha, phassapaccayā vedanā'ti bujjha,
vedanāpaccayā taṇhā'ti bujjha, taṇhāpaccayā upādānanti bujjha,
bhavapaccayā jātī'ti bujjha, jātipaccayā jarāmaraṇanti bujjha,
avijjānirodhā saṅkhāranirodho'ti bujjha,
saṅkhāranirodhā viññāṇanirodho'ti bujjha,
viññāṇanirodhā nāmarūpanirodho'ti bujjha,
nāmarūpanirodhā salāyatananirodho'ti bujjha,
salāyatananirodhā phassanirodho'ti bujjha, phassanirodhā vedanānirodho'ti bujjha, vedanānirodhā taṇhānirodho'ti bujjha,
taṇhānirodhā upādānanirodho'ti bujjha,
upādānanirodhā bhavanirodho'ti bujjha, bhavanirodhā jātinirodho'ti bujjha, jātinirodhā jarāmaraṇanirodho'ti bujjha,

idaṁ dukkhanti bujjha, ayaṁ dukkhasamudayoti bujjha, ayaṁ dukkhanirodhoti bujjha,
ayaṁ dukkhanirodhagāminīpaṭipadāti bujjha,

ime āsavā'ti bujjha, ayaṁ āsavanirodhoti bujjha,
ayaṁ āsavanirodhagāminīpaṭipadā'ti bujjha,

ime dhammā abhiññeyyāti bujjha, ime dhammā pariññeyyāti bujjha, ime dhammā pahātabbāti bujjha, ime dhammā bhāvetabbāti bujjha, ime dhammā sacchikātabbāti bujjha,

channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjha,

pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca bujjha,
catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjha, 'yaṁ kiñci samudayadhammaṁ sabbaṁ taṁ nirodhadhammanti bujjha.

athavā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena paccekabodhiñāṇena bujjha anubujjha paṭibujjha sambujjha adhigacchi phassesi sacchākāsīti evaṁ so paccekasambuddho eko anuttaraṁ paccekasambodhi abhisambuddhoti eko.

careti: aṭṭha cariyāyo: iriyāpathacariyā āyatanacariyā saticariyā samādhicariyā ñāṇacariyā maggacariyā patticariyā lokatthacariyā. 'iriyāpathacariyā'ti catusu iriyāpathesu. āyatanacariyāti: chasu ajjhattikabāhiresu āyatanesu. 'saticariyā'ti catusu satipaṭṭhānesu. 'samādhicariyā'ti catusu jhānesu. √āṇācariyāti catusu ariyasaccesu. 'maggacariyā'ti catusu ariyamaggesu. 'patticariyā'ti catusu sāmaññaphalesu, lokatthacariyāti tathāgatesu arahantesu sammāsambuddhesu, padese paccekasambuddhesu padese sāvakesu iriyāpathacariyā ca paṇidhisampannānaṁ, āyatanacariyā ca indriyesu guttadvārānaṁ, saticariyā ca appamādavihārinaṁ, samādhicariyā ca, adhicittamanuyuttānaṁ ñāṇacariyā ca buddhisampannānaṁ maggacariyā ca sammāpaṭipannānaṁ, patticariyā ca adhigataphalānaṁ, lokatthacariyā ca tathāgatānaṁ arahantānaṁ sammāsambuddhānaṁ, padese paccekabuddhānaṁ, padese sāvakānaṁ, imā aṭṭha cariyāyo.

aparāpi aṭṭha cariyāyo: adhimuccanto saddhāya carati, paggaṇhanto viriyena carati, upaṭṭhapento satiyā carati, avikkhepaṁ karonto samādhinā carati, pajānanto paññāya carati, vijānanto viññāṇena carati, evaṁ paṭipannassa kusalā dhammā āyāpentīti āyatanacariyāya carati. evaṁ paṭipanno visesamadhigacchatīti visesacariyāya carati imā aṭṭha cariyāyo.

aparāpi aṭṭha cariyāyo: dassanacariyā ca sammādiṭṭhiyā, abhiniropanacariyā ca sammāsaṅkappassa, pariggahacariyā ca sammāvācāya, samuṭṭhānacariyā ca sammākammantassa, vodānacariyā ca sammāājīvassa, paggahacariyā ca sammāvāyāmassa, upaṭṭhānacariyā ca sammāsatiyā, avikkhepacariyā ca sammāsamādhissa, imā aṭṭha cariyāyo.

khaggavisāṇakappoti yathā khaggassa nāma visāṇaṁ ekaṁ hoti adutiyaṁ. evameva so paccekasambuddho, taṁkappo taṁsadiso tappaṭibhāgo. yathā atiloṇaṁ vuccati loṇakappo, atitittakaṁ vuccati tittakappo, atimadhuraṁ vuccati madhurakappo, atiuṇhaṁ vuccati aggikappo, atisītaṁ vuccati himakappo, mahāudakakkhandho vuccati samuddakappo, mahābhiññābalappatto sāvako vuccati satthukappoti. evamesa so paccekasambuddho taṁkappo taṁsadiso tappaṭibhāgo eko adutiyo muttabandhano sammā loke carati viharati irīyati vattati paleti yapeti yāpetīti 'eko care khaggavisāṇakappo'.

tenāha so paccekasambuddho:

''bhajanti sevanti ca kāraṇatthā
nikkāraṇā dullabhā ajja mittā.
attatthapaññā asucī manussā
eko care khaggavisāṇakappo''ti.

catuttho vaggo niṭṭhito ca khaggavisāṇasuttaniddeso.

1. ajito tissametteyyo puṇṇako atha mettagū,
dhotako upasīvo ca nando ca atha hemako.

2. todeyyakappo dubhayo jatukaṇṇi ca paṇḍito,
bhadrāvudho udayo ca posālo ca vāpi brāhmaṇo.

3. mogharājā ca medhāvī piṅgiyo ca mahāisi,
soḷasannaṁ1 panetesaṁ brāhmaṇānaṁva sāsanaṁ.
pārāyanānaṁ2 niddesā tattakāni bhavanti hi3

4. khaggavisāṇasuttānaṁ niddesāpi tatheva ca
niddesā duvidhā ñeyyā paripuṇṇā sulakkhitā''ti

cūlaniddesapāḷi niṭṭhitā.

1. soḷisānaṁ - a - vi
2. pārāyanā - va
3. bhavanti vā - ma va vi ka

