nidd i_utf8 [cpd classification 2.5.11]
[pts vol nd1-1] [\z nidd /] [\f ia /]
[pts page 001] [\q   1/]
[bjt vol nd- 1] [\z nidd /] [\w i /]
[bjt page 002] [\x   2/]
suttantapiṭake khuddakanikāye

mahāniddesapāḷi

namo tassa bhagavato arahato sammāsambuddhassa.
1.

kāmasuttaniddeso

1-1

"kāmaṁ kāmayamānassa tassa ce taṁ samijjhati,
addhā pītimano hoti laddhā macco yadicchati. "

kāmaṁ kāmayamānassāti- ' kāmā'ti uddānato1 dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā [pts page 002] [\q   2/]      kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

1. udānato - syā. machasaṁ 2. vattuṁ - katthaci. 3. rajanīyavatthu - syā. 4. 'paranimmitā kāmā'ti - si [i.] potthake ca. 'animmitā kāmā'ti - syā. machasaṁ. [pts] potthakesu ca saddhammapajjotikāyaṁ ca na dissanti, 5. kāmanīyaṭṭhena - sī. [i. ii.] syā.

[bjt page 04] [\x   4/]

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā.

kāmayamānassāti2 - kāmayamānassa icchamānassa sādiyamānassa patthayamānassa pihayamānassa3 abhijappamānassāti kāmaṁ kāmayamānassa.

tassa ce taṁ samijjhatīti - 'tassa ce'ti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā, tanti vatthukāmā vuccanti: manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, samijjhatīti ijjhati samijjhati labhati paṭilabhati adhigacchati vindatīti tassa ce taṁ samijjhati.

addhā pītimano hotīti - addhā ti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ avatthāpanavacanametaṁ [pts page 003] [\q   3/]      addhā ti. pīti ti yā pañcakāmaguṇapaṭisaṁyuttā pīti pāmojjaṁ āmodanā pamodanā hāso pahāso vitti tuṭṭhi odagyaṁ attamanatā abhippharaṇatā4 cittassa. manoti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. ayaṁ vuccati mano. ayaṁ mano imāya pītiyā sahagato hoti sahajāto saṁsaṭṭho sampayutto ekuppādo ekanirodho ekavatthuko ekārammaṇo. pītimano hotīti pītamano5 hoti tuṭṭhamano haṭṭhamano pahaṭṭhamano attamano udaggamano muditamano pamuditamano hotīti addhā pītimano hoti

1. hohisī - sīmu11 [pts] 2. kāmaṁ kāmayamānassāti kāmaṁ - sī1. sīmu. 1 syā 3. pihamānassa - sī1 syā 4 abhipūraṇatā - [pts] 5. pītimano - sīmu. 11 [pts]

[bjt page 06] [\x   6/]

laddhā macco yadicchatīti - laddhā ti labhitvā1 adhigantvā vinditvā paṭilabhitvā, maccoti - satto naro mānavo poso puggalo jīvo jāgu2 jantu indagu3 manujo4, yadicchatīti - yaṁ icchati yaṁ sādiyati, yaṁ pattheti, yaṁ piheti5, yaṁ abhijappati rūpaṁ vā saddaṁ vā gandhaṁ vā rasaṁ vā phoṭṭhabbaṁ vāti' laddhā macco yadicchati'.

"kāmaṁ kāmayamānassa tassa ce taṁ samijjhati,
addhā pītimano hoti laddhā macco yadicchatī"ti.

1-2
"tassa ce kāmayānassa6 chandajātassa jantuno,
te kāmā parihāyanti sallaviddho'va ruppati".

tassa [pts page 004] [\q   4/]      ce kāmayānassāti - 'tassa ce'ti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā, kāmayānassāti - kāme icchamānassa sādiyamānassa patthayamānassa pihayamānassa abhijappamānassa, athavā kāmataṇhāya yāyati nīyati vuyhati saṁharīyati, yathā hatthiyānena vā assayānena vā goyānena vā ajayānena vā meṇḍakayānena vā oṭṭhayānena vā kharayānena vā yāyati nīyati vuyhati saṁharīyati, evamevaṁ kāmataṇhāya yāyati nīyati vuyhati saṁharīyatīti tassa ce kāmayānassa.

chandajātassa jantunoti - chando ti yo kāmesu kāmacchando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ, tassa so kāmacchando jāto hoti sañjāto nibbatto abhinibbatto pātubhūto. jantunoti - sattassa narassa mānavassa posassa puggalassa jīvassa jāgussa7 jantussa indagussa manujassāti 'chandajātassa jantuno'.

te kāmā parihāyantīti - te vā kāmā parihāyanti, so vā kāmehi parihāyati, katha1 te kāmā parihāyanti? tassa tiṭṭhantasseva te bhoge rājāno vā haranti, corā vā haranti, aggi vā dahati8, udakaṁ vā vahati, appiyā vā dāyādā haranti, nihitaṁ9 vā nādigacchati10, duppayuttā vā kammantā bhijjanti, kule vā kulaṅgāro11 [pts page 005] [\q   5/]      uppajjati, yo12 te bhoge vikirati vidhamati viddhaṁseti, aniccatā eva aṭṭhamī. evaṁ te kāmā hāyanti parihāyanti paridhaṁsanti13 paripatantī14 antaradhāyanti vippalujjanti.
1. paṭilabhitvā - syā 2. jatu - sīmu 1, jātu. syā. jagu. machasaṁ[pts] 3. hinduga - purāṇaṁ, 4. yañca - syā. 5. pihati - syā 6. kāmayamānassa - su. sa 7. jātussa - syā. jatussa. machasaṁ. sī1 8. dayhati - machasaṁ. 9. nihītaṭṭhānā - machasaṁ. 10. vigacchati - machasaṁ 11. kule - sa. kulaghātako kulajjhāpako - syā. 12. so - sīmu11 13. paridhaṁsenti - syā - sīmu. 14. pariccajanti - syā.

[bjt page 08] [\x   8/]

kathaṁ so kāmehi parihāyati? tiṭṭhanteva te bhoge1 so cavati marati antaradhāyati vippalujjati. evaṁ so kāmehi hāyati parihāyati paridhaṁsati paripatati2 antaradhāyati vippalujjati.

1. " corā haranti rājāno aggi dahati nassati,
atha3 antena jahati4 sarīraṁ sapariggahaṁ.

2. etadaññāya medhāvī bhuñjetha ca dadetha ca,
datvā ca bhutvā ca yathānubhāvaṁ,
anindito saggamupeti ṭhānaṁ"ti.

te kāmā parihāyanti sallaviddhova ruppatīti - yathā ayomayena vā sallena viddho aṭṭhimayena vā sallena dantamayena vā sallena visāṇamayena vā sallena kaṭṭhamayena vā sallena viddho ruppati kuppati ghaṭṭīyati piḷīyati vyathito5 domanassito6 hoti, evameva7 vatthukāmānaṁ vipariṇāmaññathābhāvā uppajjanti sokaparidevadukkhadomanassupāyāsā. so kāmasallena ca sokasallena ca viddho ruppati kuppati ghaṭṭīyati piḷīyati vyathito 5 domanassito6 hotīti - sallaviddhova ruppati.

tenāha bhagavā:

"tassa ce kāmayānassa7 chandajātassa jantuno,
te kāmā parihāyanti sallaviddhova ruppatī"ti.

1-3

"yo [pts page 006] [\q   6/]      kāme parivajjeti sappasseva padā siro,
so'maṁ visattikaṁ loke8 sato samativattati"

yo kāme parivajjetīti - yoti yo yādiso yathāyutto yathāvihito yathāpakāro yaṁ ṭhānaṁ patto yaṁdhamma9 samannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā, kāme parivajjetīti' kāmā'ti uddānato10 dve kāmā: vatthukāmā ca kilesakāmā ca
' kāmā'ti uddānato1 dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā.

kāme parivajjetīti dvīhi kāraṇehi kāme parivajjeti: vikkhambhaṇato vā samucchedato vā. kathaṁ vikkhambhaṇato kāme parivajjeti? " aṭṭhikaṅkalūpamā kāmā appassāda11ṭṭhenā"ti passanto vikkhambhaṇato kāme parivajjeti. " maṁsapesūpamā kāmā bahusādhāraṇaṭṭhenā"ti passanto vikkhambhaṇato kāme parivajjeti. " tiṇukkūpamā kāmā anudahanaṭṭhenā"ti passanto vikkhambhaṇato kāme parivajjeti. aṅgārakāsūpamā kāmā mahāpariḷāhaṭṭhenā"ti passanto vikkhambhaṇato kāme parivajjeti.

1. bhogā - syā. 2. pariccajati - syā. 3. atho - syā. 4. asahantena jahati - machasaṁ 5. byādhito - syā. machasaṁ. sīmu1 6. domanassato - sīmu1 7. kāmayamānassa - su. sa. si1 8. lokaṁ - [pts] 9. dhammaṁ - sīmu1 10. udānato - syā. machasaṁ 11. appassādana - sīmu sī1.

[bjt page 10] [\x  10/]
"supinakūpamā kāmā ittarapaccupaṭṭhānaṭṭhenā"ti passanto vikkhambhaṇato kāme parivajjeti " yācitakūpamā kāmā tāvakālikaṭṭhenā" ti passanto vikkhambhaṇato kāme parivajjeti. " rukkhaphalūpamā kāmā sambhañjanaparibhañjana1ṭṭhenā"ti passanto vikkhambhaṇato kāme parivajjeti. "asisūnūpamā kāmā adhikuṭṭana2ṭṭhenā"tipassanto vikkhambhaṇato kāme parivajjeti. " sattisulūpamā3 kāmā vinivijjhanaṭṭhenā"ti passanto vikkhambhaṇato kāmo parivajjeti. " sappasirūpamā kāmā sappaṭibhayaṭṭhenā"ti [pts page 007] [\q   7/]      passanto vikkhambhaṇato kāme parivajjeti. "aggikkhandhūpamā kāmā mahābhi4 tāpakaraṭṭhenā5"ti passanto vikkhambhaṇato kāme parivajjeti.

buddhānussatiṁ bhāventopi vikkhambhaṇato kāme parivajjeti. dhammānussatiṁ bhāventopi vikkhambhaṇato kāme parivajjeti. saṅghānussatiṁ bhāventopi, sīlānussatiṁ bhāventopi, devatānussatiṁ bhāventopi, ānāpānasatiṁ6 bhāventopi, maraṇasiṁ bhāventopi, kāyagatāsatiṁ bhāventopi, upasamānussatiṁ bhāventopi vikkhambhaṇato kāme parivajjeti, dutiyajjhānaṁ bhāventopi, tatiyajjhānaṁ bhāventopi, catutthajjhānaṁ bhāventopi, ākāsānañcāyanasamāpattiṁ bhāventopi, viññāṇañcāyatanasamāpattiṁ bhāventopi, ākiñcaññāyatanasamāpattiṁ bhāventopi, nevasaññānāsaññāyatanasamāpattiṁ bhāventopi vikkhambhaṇato kāme parivajjeti. evaṁ vikkhambhaṇato kāme parivajjeti.

kathaṁ samucchedato kāme parivajjeti? sotāpattimaggaṁ bhāventopi apāyagamanīye kāme samucchedato parivajjeti. sakadāgāmimaggaṁ bhāventopi oḷārike kāme samucchedato parivajjeti. anāgāmimaggaṁ bhāventopi aṇusahagate kāme samucchedato parivajjeti. arahattamaggaṁ bhāventopi sabbena sabbaṁ sabbathā sabbaṁ asesaṁ nissesaṁ7 samucchedato kāme parivajjeti.
yo kāme parivajjeti sappasseva padā siroti - sappo vuccati ahi. kenaṭṭhena sappo? saṁsappanto gacchatīti - sappo; bhujanto8 [pts page 008] [\q   8/]      gacchatīti bhujago, urena gacchatīti urago, pannasiro gacchatīti pannago; sirena supatīti siriṁsapo9; bile sayatīti bilāsayo; guhāyaṁ sayatīti guhāsayo; dāṭhā tassa āvudhoti dāṭhāvudho; visaṁ tassa ghoranti ghoraviso; jivhā tassa duvidhāti dvijivho; dvīhi jivhāhi rasaṁ sāyatīti dvirasaññū; yathā puriso jīvitukāmo amaritukāmo sukhakāmo dukkhapaṭikkūlo pādena sappasiraṁ vivajjeyya parivajjeyya abhinivajjeyya, evameva sukhakāmo dukkhapaṭikkūlo kāme vajjeyya vivajjeyya parivajjeyya abhinivajjeyyāti - sappasseva padā siro.
1. sambhajjanaparibhajjana - sa, sammajjanaparimajjana - sī11, 2. adhikantana - syā, 3. sattisilūpamā - katthaci, 4. mahaggi - syā 5. mahāhitāpanaṭṭhena - machasaṁ, mahāhitāpatthena - sa. 6. ānāpānasatiṁ, - syā 7. asesanissesaṁ - sa. 8. bhujato, sīmu1, 9. suppatīti sarīsapo - machasaṁ.

[bjt page 12] [\x  12/]

so, maṁ visattikaṁ loke sato samativattatīti - "so"ti yo kāme parivajjeti; visattikā vuccati taṇhā - yo rāgo sārāgo anunayo anurodho nandi nandirāgo, cittassa sārāgo icchā mucchā ajjhosānaṁ, gedho paḷigedho1 saṅgo paṅko ejā māyā janikā sañjananī sibbanī jālinī saritā visattikā suttaṁ visatā āyūhanī dutiyā paṇidhi bhavanettī vanaṁ 2 vanatho santhavo sneho apekkhā paṭibandhu3 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā4 puttāsā jīvitāsā, jappā pajappā abhijappā jappanā jappitattaṁ, loluppaṁ5 loluppāyanā loluppāyitattaṁ, pucchañcikatā6 sādu7 kamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, [pts page 009] [\q   9/]      rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māraviso, taṇhānadi taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ.

visattikāti - kenaṭṭhena visattikā? visatāti visattikā; visālāti visattikā; visaṭāti visattikā; visakkatīti visattikā; vīsaṁ haratīti visattikā; visaṁvādikā8 ti visattikā; visamūlāti visattikā; visaphalāti visattikā; visaparibhogā visattikā. visālā vā pana sā taṇhā 9 rūpe sadde gandhe rase phoṭṭhabbe, kule gaṇe āvāse lābho yase pasaṁsāyaṁ sukhe, cīvare piṇḍapāte senāsane gilānapaccayabhesajjaparikkhāre, kāmadhātuyā rūpadhātuyā arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visatā vitthatāti visattikā.

loketi - apāyaloke manussaloke devaloke khandhaloke dhātuloke āyatanaloke.

1. rodho paḷirodho - katthaci. 2. vānaṁ - sīmu. 1. machasaṁ 3. paṭibandhā - syā [pts] 4. janāsā - machasaṁ, 5. loluppā - syā, 6. pucchakatā, - sīmu[i,] mucchañcakatā - syā. [pts] 7. sādhu - sa; machasaṁ [pts]. 8. visaṁvāditā - sīmu [i]. 9. taṇhā, ti syāmapotthake na dissate.

[bjt page 14] [\x  14/]
satoti - catuhi kāraṇehi sato: kāye kāyānupassanāsatipaṭṭhānaṁ bhāvento sato; vedanāsu - citte - dhammesu dhammānupassanāsatipaṭṭhānaṁ bhāvento sato. aparehipi catuhī kāraṇehi sato: asati parivajjanāya sato, satikaraṇīyānañca dhammānaṁ katattā sato, satipaṭipakkhānaṁ1 dhammānaṁ hatattā sato, satinimittānaṁ dhammānaṁ asammuṭṭhatatā2 [pts page 010] [\q  10/]      sato. *3aparehipi catūhi kāraṇehi sato: satiyā samannāgatattā sato, satiyā vasitattā sato, satiyā pāguññatāya sato, satiyā apaccoropanatāya4 sato. * aparehipi catuhī kāraṇehi sato: sattattā sato, santattā sato, samitattā sato, santadhammasamannāgatattā sato. buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānasatiyā sato, maraṇānussatiyā sate, kāyagatāsatiyā sato, upasamānussatiyā satoti. yā sati anussati paṭissati sati saraṇatā dhāraṇatā apilāpanatā5 asammussanatā6 sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati, imāya satiyā upeto hoti samupeto upagato7 samupagato upapanno samupapanno8 samannāgato. so vuccati sato.

so, maṁ visattikaṁ loke sato samativattatīti - loke vesā9 visattikā, lokevetaṁ10 visattikaṁ sato tarati uttarati patarati samatikkamati vīti11 vattatīti so, maṁ visattikaṁ loke sato samativattati, .

tenāha bhagavā:
" yo kāme parivajjeti sappasseva padā siro,
so, maṁ visattikaṁ loke sato samativattatī"ti.

1 - 4

"khettaṁ vatthuṁ hiraññaṁ vā gavāssaṁ dāsaporisaṁ,
thiyo bandhu puthū kāme yo naro anugijjhati".

1. paripatthānaṁ - sīmu - [i] paribandhānaṁ - machasaṁ. 2. apammuṭṭhattā - sa. sī. 11, [pts]. *3 pupphalakkhaṇantarito bhāgo syāmapotthake na dissate, 4. apaccorohatāya - sa. 5. pilāpanatā - machasaṁ 6. apammussanatā - sīmu. 11 saṁ. 7. upāgato - sīmu11, [pts]. 8. sampanno - sīmu11 9. loke - syā. [pts,] yā loke vā sā - machasaṁ, sīmu11. 10. yā loke - syā. loke vā sā. machasaṁ. sīmu. 11. 11. pīti - sīmu11

[bjt page 16] [\x  16/]
khettaṁ [pts page 011] [\q  11/]      vatthuṁ hiraññaṁ vāti - 'khetta'nti sālikkhettaṁ vīhikkhettaṁ muggakkhettaṁ māsakkhettaṁ yavakkhettaṁ godhūmakkhettaṁ tilakkhettaṁ, vatthunti1 - gharavatthuṁ koṭṭhakavatthuṁ purevatthuṁ pacchāvatthuṁ ārāmavatthuṁ vihāravatthuṁ, hiraññanti - hiraññaṁ vuccati kahāpaṇoti 'khettaṁ vatthuṁ hiraññaṁ vā'

gavāssaṁ dāsaporisanti - 'gavā'tigāvo* vuccanti. assāti pasukādayo vuccanti. dāsāti - cattāro dāsā: antojātako dāso, dhanakkītako dāso, sāmaṁ vā dāsavyaṁ upeti, akāmato vā dāsavyaṁ2 upeti.

1. "āmāya3 dāsā'pi bhavanti heke
dhanena kītāpi bhavanti dāsā,
sāmaṁ ca eke upayanti dāsyaṁ4
bhayā paṇunnāpi bhavanti dāsā"ti.

purisāti - tayo purisā: bhatakā kammakarā upajīvinoti 'gavāssaṁ dāsaporisaṁ. '

thiyo bandhu puthū kāme'ti - 'thiyo ti itthipariggaho vuccati. bandhūti - cattāro bandhū: ñātibandhavāpi bandhū, gottabandhavāpi bandhū, mantabandhavāpi bandhū, sippabandhavāpi bandhū. puthū kāmeti bahū kāme, ete puthū kāmā: manāpikā rūpā ete puthū kāmā -pe- manāpikā phoṭṭhabbāti 'thiyo bandhū puthū kāme'

yo naro anugijjhatīti - 'yo'ti yo yādiso yathāyutto5 yathā vihito yathāpakāro yaṁ6 ṭhānaṁ patto yaṁdhamma7 samannāgato khattiyo vā brāhmaṇo vā vesso vā suddo vā gahaṭṭho [pts page 012] [\q  12/]      vā pabbajito vā devo vā manusso vā. naroti - satto naro mānavo poso puggalo jīvo jāgu8 jantu indagu9 manujo, anugijjhatīti - kilesakāme vatthukāmesu gijjhati anugijjhati paḷigijjhatīti 'yo naro anugijjhati',

tenāha bhagavā:

" khettaṁ vatthuṁ hiraññaṁ vā gavāssaṁ dāsaporisaṁ,
thiyo bandhu puthū kāme yo naro anugijjhatī"ti.

1 - 5
"abalā naṁ balīyanti maddante naṁ parissayā,
tato naṁ dukkhamanveti nāvaṁ bhinnamivodakaṁ",

1. "vatthu'iti syā - [pts] 2. dāsaviyaṁ - machasaṁ, sīmu[i,] sī, 11 [pts] 3. āmāsa - sīmu1 4. dāsaṁ - sī, 1 sīmu1, syā. [pts] 5. yathāvutto - sīmu1, 6. yathā - sīmu - 1 7. dhammaṁ - sīmu1. sa. 8. jatu - sīmu. 1 jātu - syā. 9. bhindagu - sīmu1 *'gavantigavā' - sabbattha.

[bjt page 18] [\x  18/]
abalā naṁ balīyantīti - abalāti abalā kilesā dubbalā appabalā appathāmā hīnā nihīnā parihīnā omakā lāmakā chattakā1 parittā. te kilesā naṁ2 puggala1 sahanti parisahanti abhibhavanti ajjhottharanti pariyādiyanti maddantīti evampi abalā naṁ balīyanti. athavā abalaṁ puggala1 dubbalaṁ appabalaṁ appathāmakaṁ hīnaṁ nihīnaṁ parihīnaṁ omakaṁ lāmakaṁ chattakaṁ parittaṁ, yassa natthi saddhābalaṁ viriyabalaṁ satibalaṁ samādhibalaṁ paññābalaṁ hiribalaṁ ottappabalaṁ. te kilesā taṁ puggalaṁ sahanti parisahanti abhibhavanti ajjhottharanti pariyādiyanti maddantīti evampi abalā naṁ balīyanti
maddante naṁ parissayāti - parissayāti dve parissayā: pākaṭaparissayā ca paṭicchannaparissayā ca. katame pākaṭaparissayā? sīhā vyagghā dīpī acchā taracchā kokā3 mahisā hatthī ahī vicchikā satapadī, corā [pts page 013] [\q  13/]      vā assu māṇavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchirogo mucchā pakkhandikā4 sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā5 vitacchikā lohītapittaṁ6 madhumeho aṁsā7 piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassā iti vā, ime vuccanti pākaṭaparissayā.

katame paṭicchannaparissayā? kāyaduccaritaṁ vacīduccaritaṁ manoduccaritaṁ, kāmacchandanīvaraṇaṁ vyāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ, rāgo doso moho kodho upanāho makkho palāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe akusalābhisaṅkhārā, ime vuccanti paṭicchannaparissayā.

1. sa. - jatukkā sīmu. 11. [pts] 2. taṁ - sīmu1, syā. 3. taracchā kekā - sīmu1, gomahisā - [pts. 4.] pakkandikā - sīmu. 1, sī11. 5. nakhasā - sīmu1 6. lohitaṁ pitta1 - syā. 7. arisā - sa.

[bjt page 20] [\x  20/]

parissayāti - kenaṭṭhena parissayā? parisahantīti parissayā, parihānāya saṁvattantīti parissayā, tatrāsayāti parissayā. katha1 parisahantīti parissayā? taṁ puggalaṁ sahanti parisahanti abhibhavanti ajjhottharanti1 pariyādiyanti maddanti. evaṁ parisahantīti parissayā.

kathaṁ parihānāya saṁvattantīti parissayā? te parissayā kusalānaṁ dhammānaṁ antarāyāya parihānāya saṁvattantīti. katamesaṁ kusalānaṁ dhammānaṁ? sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya [pts page 014] [\q  14/]      dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññūtāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ bhāvanānuyogassa catunnaṁ iddhipādānaṁ bhāvanānuyogassa pañcannaṁ indriyānaṁ bhāvanānuyogassa pañcannaṁ balānaṁ bhāvanānuyogassa sattannaṁ bojjhaṅgānaṁ bhāvanānuyogassa ariyassa aṭṭhaṅgikassa maggassa bhāvanānuyogassa, imesaṁ kusalānaṁ dhammānaṁ antarāyāya parihānāya saṁvattanti. evaṁ parihānāya saṁvattantīti parissayā.

kathaṁ tatrāsayāti parissayā? tatthete pāpakā akusalā dhammā uppajjanti attabhāvasannissayā yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti; evameva tatthete pāpakā akusalā dhammā uppajjanti attabhāvasannissayāti. evampi tatrāsayāti parissāyā.

vuttaṁ hetaṁ bhagavatā:

" sāntevāsiko bhikkhave, bhikkhu sācariyako dukkhaṁ na phāsu viharati. kathañca bhikkhave, bhikkhu sāntevāsiko sācariyako dukkhaṁ na phāsu viharati? idha bhikkhave,
bhikkhuno cakkhunā rūpaṁ disvā uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave,
[pts page 015] [\q  15/]
bhikkhuno sotena saddaṁ sutvā uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave,

bhikkhuno ghānena gandhaṁ ghāyitvā uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave,

bhikkhuno jivhāya rasaṁ sāyitvā uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave,

bhikkhuno kāyena phoṭṭhabbaṁ phusitvā uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave,

bhikkhuno manasā dhammaṁ viññāya uppajjanti ye pāpakā akusalā dhammā sarasaṁkappā saññojanīyā, tyassa anto vasanti anvāssa vasanti2 pāpakā akusalā dhammāti, tasmā sāntevāsiko'ti vuccati. te naṁ samudācaranti - samudācaranti naṁ pāpakā akusalā dhammāti, tasmā sācariyakoti vuccati. evaṁ kho bhikkhave, bhikkhu sāntevāsiko sācariyako dukkhaṁ na phāsu viharatī" ti. evampi3 tatrāsayāti parissayā.

1. ajjhottaranti - sīmu1 2. anavāssavanti - sīmu1. 3. evaṁ - sīmu1.

[bjt page 22] [\x  22/]

vuttaṁ hetaṁ bhagavatā:

"tayo me bhikkhave, antarā malā antarā amittā antarā sapattā antarā vadhakā antarāpaccattikā. katame tayo? lobho bhikkhave, antarā malaṁ antarā amitto antarā sapatto antarā vadhako antarā paccatthiko.

"doso bhikkhave, antarā malā antarā amitto antarā sapattā antarā vadhakā antarāpaccattikā. katame tayo? lobho bhikkhave, antarā malaṁ antarā amitto antarā sapatto antarā vadhako antarā paccatthiko.

"moho bhikkhave, bhikkhave, antarā malā antarā amitto antarā sapattā antarā vadhakā antarāpaccattikā. katame tayo? lobho bhikkhave, antarā malaṁ antarā amitto antarā sapatto antarā vadhako antarā paccatthiko. ime kho bhikkhave, tayo antarā malā antarā amittā antarā sapattā antarā vadhakā antarā paccatthikā"ti.
1. " anatthajanano lobho lobho cittappakopano,
bhayamantarato jātaṁ taṁ jano nāvabujjhati.

2. luddho attha1 na jānāti luddho dhammaṁ na passati,
andhantamaṁ1 tadā hoti yaṁ lobho sahate naraṁ.

3. anatthajanano doso doso cittappakopano,
bhayamantarato jātaṁ taṁ jano nāvabujjhati.

4. kuddho atthaṁ na jānāti kuddho dhammaṁ na passati,
andhantamaṁ1 tadā hoti yaṁ kodho sahate naraṁ.

5. anatthajanano [pts page 016] [\q  16/]      moho moho cittappakopano,
bhayamantarato jātaṁ taṁ jano nāvabujjhati.

6. mūḷho atthaṁ na jānāti mūḷho dhammaṁ na passati,
andhantamaṁ1 tadā hoti yaṁ moho sahate naraṁ"ti.
evampi tatrāsayāti parissayā.

vuttaṁ hetaṁ bhagavatā:

" tayo kho mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. katame tayo? lobho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. doso kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. moho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya2. ime kho mahārāja, tayo, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāyāti.

7. lobho doso ca moho ca purisaṁ pāpacetasaṁ,
hiṁsanti attasambhūtā tacasāraṁ'ca samphala"nti

evampi tatrāsayāti parissayā.

vuttaṁ hetaṁ bhagavatā:

8. "rāgo ca doso ca ito nidānā
arati ratī lomahaṁso itojā, 3
ito samuṭṭhāya manovitakkā
kumārakā4 dhaṁkamivossajanti"

1. andhatamaṁ - syā 2. aphāsuvihārāyāti - sīmu1 3. jāto - sa, [pts,] jātā - sa. 4. kumārikā - machasaṁ.

[bjt page 24] [\x  24/]

evampi tatrāsayāti parissayā.

maddante naṁ parissayāti - te parissayā taṁ puggalaṁ sahanti parisahanti abhibhavanti ajjhottharanti1 pariyādiyanti maddantīti maddante naṁ parissayā.

tato [pts page 017] [\q  17/]      naṁ dukkhamanvetīti - tatoti2 tato parissayato ta1 puggalaṁ dukkhaṁ anveti anugacchati anvāyikaṁ hoti. jātidukkhaṁ anveti anugacchati anvāyikaṁ hoti. jarādukkhaṁ anveti anugacchati anvāyikaṁ hoti vyādhidukkhaṁ anveti anugacchati anvāyikaṁ hoti. maraṇadukkhaṁ anveti anugacchati anvāyikaṁ hoti. sokaparidevadukkhadomanassupāyāsadukkhaṁ anveti anugacchati anvāyikaṁ hoti. nerayikaṁ dukkhaṁ anveti anugacchati anvāyikaṁ hoti. tiracchānayonikaṁ dukkhaṁ anveti anugacchati anvāyikaṁ hoti. pettivisayikaṁ3 dukkhaṁ anveti anugacchati anvāyikaṁ hoti. mānusikaṁ dukkhaṁ4 anveti anugacchati anvāyikaṁ hoti. gabbhokkantimūlakaṁ dukkhaṁ anveti anugacchati anvāyikaṁ hoti. gabbhaṭṭhiti5 mūlakaṁ dukkhaṁ anveti anugacchati anvāyikaṁ hoti. gabbhavuṭṭhānamūlakaṁ dukkhaṁ anveti anugacchati anvāyikaṁ hoti. jātassupanibandhanaṁ dukkhaṁ anveti anugacchati anvāyikaṁ hoti. jātassa parādheyyataṁ6 dukkhaṁ anveti anugacchati anveti anugacchati anvāyikaṁ hoti. attupakkamaṁ dukkhaṁ anveti anugacchati anvāyikaṁ hoti. parūpakkamaṁ dukkhaṁ anveti anugacchati anvāyikaṁ hoti. dukkhadukkhaṁ anveti anugacchati anvāyikaṁ hoti. saṅkhāradukkhaṁ anveti anugacchati anvāyikaṁ hoti. vipariṇāmadukkhaṁ anveti anugacchati anvāyikaṁ hoti. cakkhurogo sotarogo ghānarogo jivhārogo kāyarogo kaṇṇarogo mukharogo dantarogo kāso sāso pināso ḍaho7 jaro kucchirogo mucchā pakkhandikāsūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā8 vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassadukkhaṁ anveti anugacchati anvāyikaṁ hotī. mātumaraṇaṁ dukkhaṁ anveti anugacchati anvāyikaṁ hoti pitumaraṇaṁ dukkhaṁ anveti anugacchati anvāyikaṁ hoti. bhātumaraṇaṁ dukkhaṁ anveti anugacchati anvāyikaṁ hoti. bhaginīmaraṇaṁ dukkhaṁ anveti anugacchati anvāyikaṁ hoti. puttamaraṇaṁ dukkhaṁ anveti anugacchati anvāyikaṁ hoti dhītumaraṇaṁ dukkhaṁ anveti anugacchati anvāyikaṁ hoti. √ātivyasanaṁ dukkhaṁ anveti anugacchati anvāyikaṁ hotī. bhogavyasanaṁ dukkhaṁ anveti anugacchati anvāyikaṁ hoti. rogavyasanaṁ dukkhaṁ anveti anugacchati anvāyikaṁ hoti sīlavyasanaṁ dukkhaṁ anveti anugacchati anvāyikaṁ hoti diṭṭhivyasanaṁ dukkhaṁ anveti anugacchati anvāyikaṁ hotīti tato naṁ dukkhamanveti.

nāvaṁ bhinnamivodakanti - yathā bhinnaṁ nāvaṁ udakadāyito9 tato tato udakaṁ anveti anugacchati anvāyikaṁ hoti. puratopi udakaṁ anveti anugacchati anvāyikaṁ hoti. pacchatopi, heṭṭhatopi, passatopi udakaṁ anveti anugacchati anvāyikaṁ hoti. evameva tato tato parissayato taṁ puggalaṁ dukkhaṁ anveti anugacchati anvāyikaṁ hoti. jātidukkhaṁ anveti anugacchati anvāyikaṁ hoti.

tato naṁ dukkhamanvetīti - tatoti2 tato parissayato ta1 puggalaṁ dukkhaṁ anveti anugacchati anvāyikaṁ hoti. jātidukkhaṁ anveti anugacchati anvāyikaṁ hoti. jarādukkhaṁ anveti anugacchati anvāyikaṁ hoti vyādhidukkhaṁ anveti anugacchati anvāyikaṁ hoti. maraṇadukkhaṁ anveti anugacchati anvāyikaṁ hoti. sokaparidevadukkhadomanassupāyāsadukkhaṁ anveti anugacchati anvāyikaṁ hoti. nerayikaṁ dukkhaṁ anveti anugacchati anvāyikaṁ hoti. tiracchānayonikaṁ dukkhaṁ anveti anugacchati anvāyikaṁ hoti. pettivisayikaṁ3 dukkhaṁ anveti anugacchati anvāyikaṁ hoti. mānusikaṁ dukkhaṁ4 anveti anugacchati anvāyikaṁ hoti. gabbhokkantimūlakaṁ dukkhaṁ anveti anugacchati anvāyikaṁ hoti. gabbhaṭṭhiti5 mūlakaṁ dukkhaṁ anveti anugacchati anvāyikaṁ hoti. gabbhavuṭṭhānamūlakaṁ dukkhaṁ anveti anugacchati anvāyikaṁ hoti. jātassupanibandhanaṁ dukkhaṁ anveti anugacchati anvāyikaṁ hoti. jātassa parādheyyataṁ6 dukkhaṁ anveti anugacchati anveti anugacchati anvāyikaṁ hoti. attupakkamaṁ dukkhaṁ anveti anugacchati anvāyikaṁ hoti. parūpakkamaṁ dukkhaṁ anveti anugacchati anvāyikaṁ hoti. dukkhadukkhaṁ anveti anugacchati anvāyikaṁ hoti. saṅkhāradukkhaṁ anveti anugacchati anvāyikaṁ hoti. vipariṇāmadukkhaṁ anveti anugacchati anvāyikaṁ hoti. cakkhurogo sotarogo ghānarogo jivhārogo kāyarogo kaṇṇarogo mukharogo dantarogo kāso sāso pināso ḍaho7 jaro kucchirogo mucchā pakkhandikāsūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā8 vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapasamphassadukkhaṁ anveti anugacchati anvāyikaṁ hotī. mātumaraṇaṁ dukkhaṁ anveti anugacchati anvāyikaṁ hoti pitumaraṇaṁ dukkhaṁ anveti anugacchati anvāyikaṁ hoti. bhātumaraṇaṁ dukkhaṁ anveti anugacchati anvāyikaṁ hoti. bhaginīmaraṇaṁ dukkhaṁ anveti anugacchati anvāyikaṁ hoti. puttamaraṇaṁ dukkhaṁ anveti anugacchati anvāyikaṁ hoti dhītumaraṇaṁ [pts page 018] [\q  18/]      dukkhaṁ anveti anugacchati anvāyikaṁ hoti. √ātivyasanaṁ dukkhaṁ anveti anugacchati anvāyikaṁ hotī. bhogavyasanaṁ dukkhaṁ anveti anugacchati anvāyikaṁ hoti. rogavyasanaṁ dukkhaṁ anveti anugacchati anvāyikaṁ hoti. sīlavyasanaṁ dukkhaṁ anveti anugacchati anvāyikaṁ hotīti diṭṭhivyasanaṁ dukkhaṁ anveti anugacchati anvāyikaṁ hotīti nāvaṁ bhinnamivodakaṁ. tenāha bhagavā:

" abalā naṁ balīyanti maddante naṁ parissayā,
tato naṁ dukkhamanveti nāvaṁ bhinnamivodaka" nti.

1 - 6

" tasmā jantu sadā sato kāmāni parivajjaye,
te pahāya tare oghaṁ nāvaṁ sitvāva pāragū. "

1. ajjhottaranti - mu1. 2. tatoti tato - mu. 1. machasaṁ. 3. petavissayakaṁ - syā. 4. mānusakadukkhaṁ - syā. 5. gabbhe ṭhiti - sīmu1, 6, parādheyyakaṁ - sīmu1, machasaṁ, 7. ḍāho - machasaṁ, 8. nakhasā - mu1, 9. udakaṁ anvāyikaṁ - syā; udakaṁ dāyataṁ - sīmu. 1; dakamesiṁ - machasaṁ.

[bjt page 26] [\x  26/]

tasmā jantu sadā satoti - tasmā taṁkāraṇā taṁhetu tappaccayā taṁnidānā etaṁ ādīnavaṁ sampassamāno kāmesūti tasmā; jantūti satto naro mānavo poso puggalo jīvo jāgu1 jantu indagū manujo; sadāti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ2 poṅkhānupoṅkhaṁ3 udakomikājātaṁ avīcisantatisahitaṁ phūssitaṁ4 purebhattaṁ pacchābhattaṁ [pts page 019] [\q  19/]      purimaṁ yāmaṁ majjhimaṁ yāmaṁ pacchimaṁ yāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe; satoti catuhi kāraṇehi sato: kāyo kāyānupassanāsatipaṭṭhānaṁ bhāvento sato, vedanāsu vedanānupassanāsatipaṭṭhānaṁ bhāvento sato, vedanāsu citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāventopi sato. aparehipi catuhi kāraṇehi sato kāye kāyānupassanāsatipaṭṭhānaṁ bhāvento sato, vedanāsu vedanānupassanāsatipaṭṭhānaṁ bhāvento sato, vedanāsu citte cittānupassanāsatipaṭṭhānaṁ bhāvento sato, dhammesu dhammānupassanāsatipaṭṭhānaṁ bhāventopi sato. aparehipi catuhi kāraṇehi sato so vuccati 'sato'ti. tasmā jantu sadā sato.

kāmāti parivajjayeti - ' kāmā'ti uddānato dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā. kāmāni parivajjayeti dvīhi kāraṇehi kāme parivajjeyya: vikkhambhaṇato vā samucchedato vā. kathaṁ vikkhambhaṇato kāme parivajjeyya? aṭṭhikaṅkalūpamā kāmā appassādaṭṭhenāti passanto vikkhambhaṇato kāme parivajjeyya. maṁsapesūpamā kāmā bahusadhāraṇaṭṭhenāti passanto vikkhambhaṇato kāme parivajjeyya. tiṇukkupamā kāmā anudahanaṭṭhenāti passanto vikkhambhaṇato kāme parivajjeyya. aṅgārakāsūpamā kāmā mahāpariḷāhaṭṭhenā"ti passanto vikkhambhaṇato kāme parivajjeti.

"supinakūpamā kāmā ittarapaccupaṭṭhānaṭṭhenā"ti passanto vikkhambhaṇato kāme parivajjeti " yācitakūpamā kāmā tāvakālikaṭṭhenā" ti passanto vikkhambhaṇato kāme parivajjeti. " rukkhaphalūpamā kāmā sambhañjanaparibhañjana1ṭṭhenā"ti passanto vikkhambhaṇato kāme parivajjeti. "asisūnūpamā kāmā adikuṭṭana2ṭṭhenā"ti passanto vikkhambhaṇato kāme parivajjeti. " sattisulūpamā3 kāmā vinivijjhanaṭṭhenā"ti passanto vikkhambhaṇato kāmo parivajjeti. " sappasirūpamā kāmā sappaṭibhayaṭṭhenā"ti passanto vikkhambhaṇato kāme parivajjeti. "aggikkhandhūpamā kāmā mahābhi4 tāpakaraṭṭhenā5"ti passanto vikkhambhaṇato kāme parivajjeti.

buddhānussatiṁ bhāventopi vikkhambhaṇato kāme parivajjeti. dhammānussatiṁ bhāventopi vikkhambhaṇato kāme parivajjeti. saṅghānussatiṁ bhāventopi, sīlānussatiṁ bhāventopi, devatānussatiṁ bhāventopi, ānāpānasatiṁ6 bhāventopi, maraṇasiṁ bhāventopi, kāyagatāsatiṁ bhāventopi, upasamānussatiṁ bhāventopi vikkhambhaṇato kāme parivajjeti, dutiyajjhānaṁ bhāventopi, tatiyajjhānaṁ bhāventopi, catutthajjhānaṁ bhāventopi, ākāsānañcāyanasamāpattiṁ bhāventopi, viññāṇañcāyatanasamāpattiṁ bhāventopi, ākiñcaññāyatanasamāpattiṁ bhāventopi, nevasaññānāsaññāyatanasamāpattiṁ bhāventopi vikkhambhaṇato kāme parivajjeti. evaṁ vikkhambhaṇato kāme parivajjeyya.

kathaṁ samucchedato kāme parivajjeti? sotāpattimaggaṁ bhāventopi apāyagamanīye kāme samucchedato parivajjeti. sakadāgāmimaggaṁ bhāventopi oḷārike kāme samucchedato parivajjeti. anāgāmimaggaṁ bhāventopi aṇusahagate kāme samucchedato parivajjeti. arahattamaggaṁ bhāventopi sabbena sabbaṁ sabbathā sabbaṁ asesaṁ nissesaṁ7 samucchedato kāme parivajjeyyāti kāmāni parivajjeye.

te pahāya tare oghanti - teti vatthukāme parijānitvā kilesakāme pahāya pajahitvā vinodetvā vyantīkaritvā anabhāvaṁ gametvā kāmacchandanīvaraṇaṁ pahāya pajahitvā vinodetvā vyantīkaritvā anabhāvaṁ gametvā, vyāpādanīvaraṇaṁ

teti vatthukāme parijānitvā kilesakāme pahāya pajahitvā vinodetvā vyantīkaritvā anabhāvaṁ gametvā kāmacchandanīvaraṇaṁ pahāya pajahitvā vinodetvā vyantīkaritvā anabhāvaṁ gametvā, thīnamiddhanīvaraṇaṁ

teti vatthukāme parijānitvā kilesakāme pahāya pajahitvā vinodetvā vyantīkaritvā anabhāvaṁ gametvā kāmacchandanīvaraṇaṁ pahāya pajahitvā vinodetvā vyantīkaritvā anabhāvaṁ gametvā, uddhaccakukkuccanīvaraṇaṁ

teti vatthukāme parijānitvā kilesakāme pahāya pajahitvā vinodetvā vyantīkaritvā anabhāvaṁ gametvā kāmacchandanīvaraṇaṁ pahāya pajahitvā vinodetvā vyantīkaritvā anabhāvaṁ gametvā, vicikicchānīvaraṇaṁ pahāya pajahitvā vinodetvā vyantīkaritvā anabhāvaṁ gametvā kāmogha1 diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti - te pahāya tare oghaṁ.
1. jagu - sīmu. [i] jatu - syā. 2. abbocchinnaṁ - sīmu. [i,] abbhokiṇṇaṁ - syā 3. pokhānupokhaṁ - sī1 syā. 4. phassitaṁ. sīmu1. * [please se page 014]

[bjt page 28] [\x  28/]
nāvaṁ [pts page 020] [\q  20/]      sitvāva pāragūti - yathā garukaṁ nāvaṁ bhārikaṁ udakaṁ siñcitvā osiñcitvā chaḍḍetvā lahukāya nāvāya khippaṁ lahuṁ appakasireneva pāraṁ gaccheyya, evamevaṁ vatthukāme parijānitvā kilesakāme pahāya pajahitvā vinodetvā vyantīkaritvā anabhāvaṁ gametvā, kāmacchandanīvaraṇaṁ vyāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ - vicikicchānīvaraṇaṁ pahāya pajahitvā vinodetvā vyantīkaritvā anabhāvaṁ gametvā khippaṁ lahuṁ pāraṁ appakasireneva gaccheyya. pāraṁ vuccati amataṁ nibbāṇaṁ. yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbāṇaṁ, 'pāraṁ gaccheyyā'ti pāraṁ adhigaccheyya pāraṁ phuseyya pāraṁ sacchikareyya. pāragūti yo'pi pāraṁ gantukāmo so'pi pāragū, yo'pi pāraṁ gacchati so'pi pāragū, yo'pi pāraṁ gato so'pi pāragū.

vuttaṁ hetaṁ bhagavatā:

"tiṇṇo pāragato1 thale tiṭṭhati brāhmaṇo"ti kho bhikkhave, arahato etaṁ adhivacanaṁ. so abhiññāpāragū pariññāpāragū pahāṇapāragū bhāvanāpāragū sacchikiriyāpāragū samāpattipāragū; abhiññāpāragū sabbadhammānaṁ, pariññāpāragū sabbadukkhānaṁ, pahāṇapāragū sabbakilesānaṁ, bhāvanāpāragū catunnaṁ ariyamaggānaṁ, sacchikiriyā2 pāragū nirodhassa, samāpattipāragū sabbasamāpattīnaṁ. so vasippatto pāramippatto ariyasmiṁ sīlasmiṁ, vasippatto pāramippatto ariyasmiṁ samādhismiṁ, vasippatto pāramippatto ariyāya paññāya, vasippatto pāramippatto ariyāya vimuttiyā. so pāragato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbāṇagato nibbāṇagato nibbāṇappatto. so vutthavāso ciṇṇacaraṇo gataddho3 gatadiso gatakoṭiko pālitabrahmacariyo uttamadiṭṭhippatto bhāvitamaggo pahīṇakileso [pts page 021] [\q  21/]      paṭividdhākuppo sacchikatanirodho.

1. pāraṁgato - sīmu. 1, machasaṁ. 2. sacchikiriyāya - mu1, 3. vigataddho - machasaṁ.
[bjt page 30] [\x  30/]
dukkhaṁ tassa pariññātaṁ, samudayo pahīṇo, maggo bhāvito, nirodho sacchikato. abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīṇaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaligho saṅkiṇṇaparikho abbūḷhesiko niraggalo ariyo paṇṇaddhajo paṇṇabhāro visaññutto. pañcaṅgavippahīṇo chaḷaṅgasamannāgato ekārakkho caturapasseno panuṇṇapaccekasacco samavayasaṭṭhesano anāvilasaṅkappo passaddhakāyasaṁkhāro suvimuttacitto suvimuttapañño kevalī vusitavā uttamapuriso paramapuriso paramappattipatto.

so neva ācināti na apacināti apacinitvā1 ṭhito. neva pajahati na upādiyati pajahitvā ṭhito. neva sineti2 na ussineti visinitvā ṭhito. neva vidhūpeti na sandhūpeti vidhūpetvā ṭhito. asekhena sīlakkhandhena samannāgatattā ṭhito, asekhena samādhikkhandhena asekhena paññākkhandhena asekhena vimuttikkhandhena asekhena vimuttiñāṇadassanakkhandhena samannāgatattā ṭhito. saccaṁ sampaṭipādiyitvā ṭhito, ejaṁ samatikkamitvā ṭhito, kilesaggiṁ pariyādiyitvā ṭhito, aparigamanatāya ṭhito. kathaṁ3 samādāya ṭhito, muttipaṭisevanatāya ṭhito, mettāya pārisuddhiyā ṭhito karuṇāya muditāya upekkhāya pārisuddhiyā ṭhito accantapārisuddhiyā ṭhito, atammayatāya4 pārisuddhiyā ṭhito, vimuttattā ṭhito, āyatanapariyante ṭhito, gatipariyante ṭhito, upapattipariyante ṭhito, paṭisandhipariyante ṭhito, saṁsārapariyante ṭhito, vaṭṭapariyante [pts page 022] [\q  22/]      ṭhito, antime bhave ṭhito, antime samussaye ṭhito, antimadehadharo arahā.

1. tassāyaṁ pacchimakoṭi5 carimoyaṁ samussayo,
jātimaraṇasaṁsāro natthi tassa punabbhavoti.

nāvaṁ sitvāva pāragū.

tenāha bhagavā:

"tasmā jantu sadā sato kāmāni parivajjaye,
te pahāya tare oghaṁ nāvaṁ sitvā pāragū"ti.

kāmasuttaniddeso paṭhamo samatto.

1. so neva pavinati nāpavinati - machasaṁ 2. neva saṁsibbati - machasaṁ 3. kaṭṭhaṁ. syā. kaṭaṁ. - sīmu 1, machasaṁ 4. akammassakatāya - sīmu1, akammaññatāya - syā. 5. pacchimako - sīmu. 11.

[bjt page 32] [\x  32/]

2

guhaṭṭhakasuttaniddeso

atha guhaṭṭhakasuttaniddeso vuccati.

[pts page 023  [\q  23/]     2 - 1]
"satto guhāyaṁ bahunābhichanno
tiṭṭhaṁ naro mohanasmiṁ pagāḷho,
dūre vivekā hi tathāvidho so
kāmā hi loke na hi suppahāyā1

satto guhāyaṁ bahunābhichannoti - 'satto'ti hi kho vuttaṁ. api ca guhā tāva vattabbā: guhā vuccati kāyo. kāyoti vā guhāti vā sandehoti vā nāvāti vā rathoti vā dhajoti vā vammikoti vā nagaranti vā nīḍanti 2vā kuṭīti vā gaṇḍoti vā kumbhoti vā3 kāyassetaṁ adhivacanaṁ.

"satto guhāya"nti guhāyaṁ satto visatto āsatto laggo laggito paḷibuddho. yathā bhittikhīle vā nāgadante vā bhaṇḍaṁ sattaṁ visattaṁ āsattaṁ laggaṁ laggitaṁ paḷibuddhaṁ, evamevaṁ guhāyaṁ satto visatto āsatto laggo laggito paḷibuddho.

vuttaṁ hetaṁ bhagavatā:

"rūpe kho rādha, yo chando yo rāgo yā nandiyā taṇhā ye upayūpādānā4cetaso adhiṭṭhānābhinivesānusayā, [pts page 024] [\q  24/]      tatra satto tatra visatto, tasmā sattoti vuccati.

"vedanāya kho rādha, yo chando yo rāgo yā nandiyā taṇhā ye upayūpādānā4cetaso adhiṭṭhānābhinivesānusayā, tatra satto tatra visatto, tasmā sattoti vuccati.

"saññāya kho rādha, yo chando yo rāgo yā nandiyā taṇhā ye upayūpādānā4cetaso adhiṭṭhānābhinivesānusayā, tatra satto tatra visatto, tasmā sattoti vuccati.

"saṁkhāresu kho rādha, yo chando yo rāgo yā nandiyā taṇhā ye upayūpādānā4cetaso adhiṭṭhānābhinivesānusayā, tatra satto tatra visatto, tasmā sattoti vuccati.

"viññāṇe kho rādha, yo chando yo rāgo yā nandiyā taṇhā ye upayūpādānā4cetaso adhiṭṭhānābhinivesānusayā, tatra satto tatra visatto, tasmā sattoti vuccati. sattoti lagganādhivacananti. "

1. suppahāya - sa, suppajayhā - sīmu1, si. 1. 2. niddanti - syā machasaṁ. nīḷaṁ sa. niḍḍanti - mu 1, [pts. 3.] kummoti vā - sīmu1, 4. upāyupādānā, sīmu. 11. ( ) lakkhaṇantarito bhāgo syāmapotthake na dissati.

[bjt page 34] [\x  34/]
satto guhāyaṁ bahunābhichannoti - bahukehi kilesehi channo: rāgena channo dosena channo mohena channo kodhena channo upanāhena channo makkhena channo paḷāsena channo issāya channo macchariyena channo māyāya channo sāṭheyyena channo thambhena channo sārambhena channo mānena channo atimānena channo madena channo pamādena channo, sabbakilesehi sabbaduccaritehi sabbadarathehi sabbapariḷāhehi sabbasantāpehi sabbākusalābhisaṁkhārehi channo1 ucchanno āvuto nivuto ovuto2 pihito paṭicchanno paṭikujjitoti 'satto guhāyaṁ bahunābhichanno.
tiṭṭhaṁ naro mohanasmiṁ pagāḷhoti - 'tiṭṭhaṁ naro'ti tiṭṭhanto naro ratto rāgavasena tiṭṭhati. duṭṭho dosavasena tiṭṭhati. mūḷho mohavasena tiṭṭhati vinibaddho3 mānavasena tiṭṭhati. parāmaṭṭho diṭṭhivasena tiṭṭhati. vikkhepagato uddhaccavasena tiṭṭhati. aniṭṭhaṁ gato vicikicchāvasena tiṭṭhati. thāmagato anusayavasena tiṭṭhati. evampi tiṭṭhaṁ naro.

vuttaṁ hetaṁ bhagavatā:

" santi bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. santi bhikkhave, sotaviññeyyā saddā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. santi bhikkhave, ghānaviññeyyā [pts page 025] [\q  25/]      gandhā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. santi bhikkhave, jivhāviññeyyā rasā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. santi bhikkhave, kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. santi bhikkhave, manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhatī" [a] ti. evampi tiṭṭhaṁ naro.

vuttaṁ hetaṁ bhagavatā:

"rūpūpayaṁ4 vā bhikkhave, viññāṇaṁ tiṭṭhamānaṁ tiṭṭhati rūpārammaṇaṁ rūpapatiṭṭhaṁ5. nandūpasecanaṁ6 vuddhiṁ virūḷhiṁ vepullaṁ āpajjati. vedanūpayaṁ7 vā bhikkhave, viññāṇaṁ tiṭṭhamānaṁ tiṭṭhati vedanārammaṇaṁ vedanāpatiṭṭhaṁ5. nandūpasecanaṁ6 vuddhiṁ virūḷhiṁ vepullaṁ āpajjati. saññūpayaṁ7 vā bhikkhave, viññāṇaṁ tiṭṭhamānaṁ tiṭṭhati saññārammaṇaṁ saññāpatiṭṭhaṁ5. nandūpasecanaṁ6 vuddhiṁ virūḷhiṁ vepullaṁ āpajjati. saṅkhārūpayaṁ7 vā bhikkhave, viññāṇaṁ tiṭṭhamānaṁ tiṭṭhati saṅkhārārammaṇaṁ saṅkhārūpatiṭṭhaṁ5. nandūpasecanaṁ6 vuddhiṁ virūḷhiṁ vepullaṁ āpajjatī"[b]ti. evampi tiṭṭhaṁ naro.

1. vicchanto - syā. machasaṁ. 2. ophuṭo - sī. sa 3. vinibandho - syā - sa. 4. rūpūpāyaṁ - sīmu. 11 syā. [pts] 5. rūpe patiṭṭhaṁ - sīmu1. 6. saṁyutta - lokakāmaguṇavagga - mārapāsasuttaṁ [b"] brāhmaṇasaṁyutta - upayavagga - upayasuttaṁ.
[bjt page 36] [\x  36/]
vuttaṁ hetaṁ bhagavatā:

" kabalīkāre ce bhikkhave, āhāre atthi rāgo, atthi nandi, atthi taṇhā. patiṭṭhitaṁ tattha viññāṇaṁ virūḷhaṁ. yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti. yattha atthi nāmarūpassāvakkanti, atthi tattha saṅkhārānaṁ vuddhi. 1 yattha atthi saṅkhārānaṁ vuddhi, atthi tattha āyatiṁ punabbhavābhinibbatti. yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. yattha atthi āyatiṁ jāti jarā maraṇaṁ, sasokaṁ taṁ bhikkhave, sadaraṁ2 saupāyāsanti vadāmī" [a] ti. evampi tiṭṭhaṁ naro.

" phasse ce bhikkhave, āhāre atthi rāgo, atthi nandi, atthi taṇhā. patiṭṭhitaṁ tattha viññāṇaṁ virūḷhaṁ. yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti. yattha atthi nāmarūpassāvakkanti, atthi tattha saṅkhārānaṁ vuddhi. 1 yattha atthi saṅkhārānaṁ vuddhi, atthi tattha āyatiṁ punabbhavābhinibbatti. yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. yattha atthi āyatiṁ jāti jarā maraṇaṁ, sasokaṁ taṁ bhikkhave, sadaraṁ2 saupāyāsanti vadāmī" [a] ti. evampi tiṭṭhaṁ naro.

"mano sañcetanāya ce bhikkhave, āhāre atthi rāgo, atthi nandi, atthi taṇhā. patiṭṭhitaṁ tattha viññāṇaṁ virūḷhaṁ. yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti. yattha atthi nāmarūpassāvakkanti, atthi tattha saṅkhārānaṁ vuddhi. 1 yattha atthi saṅkhārānaṁ vuddhi, atthi tattha āyatiṁ punabbhavābhinibbatti. yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. yattha atthi āyatiṁ jāti jarā maraṇaṁ, sasokaṁ taṁ bhikkhave, sadaraṁ2 saupāyāsanti vadāmī" [a] ti. evampi tiṭṭhaṁ naro.

" viññāṇe ce bhikkhave, āhāre atthi rāgo, atthi nandi, atthi taṇhā. [pts page 026] [\q  26/]      patiṭṭhitaṁ tattha viññāṇaṁ virūḷhaṁ. yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti. yattha atthi nāmarūpassāvakkanti, atthi tattha saṅkhārānaṁ vuddhi. 1 yattha atthi saṅkhārānaṁ vuddhi, atthi tattha āyatiṁ punabbhavābhinibbatti. yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ. yattha atthi āyatiṁ jāti jarā maraṇaṁ, sasokaṁ taṁ bhikkhave, sadaraṁ2 saupāyāsanti vadāmī" [a] ti. evampi tiṭṭhaṁ naro.

mohanasmiṁ pagāḷhoti - mohanā vuccanti pañca kāmaguṇā: cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,
sotaviññeyyā saddā iṭṭhā kantā manāpā piyarūpā kāmūpasaṁhitā rajanīyā,
ghānaviññeyyā gandhā iṭṭhā kantā manāpā piyarūpā kāmūpasaṁhitā rajanīyā,
jivhāviññeyyā rasā iṭṭhā kantā manāpā piyarūpā kāmūpasaṁhitā rajanīyā,
kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā,
kiṁ kāraṇā mohanā vuccanti pañca kāmaguṇā? yebhuyyena devamanussā3 pañcasu kāmaguṇesu muyhanti pamuyhanti sampamuyhanti mūḷhā pamūḷhā sampamūḷhā avijjāya andhikatā āvutā nivutā ovutā pihitā paṭicchannā paṭikujjitā. 4 taṅkāraṇā mohanā vuccanti pañca kāmaguṇā. mohanasmiṁ pagāḷhoti mohanasmiṁ pagāḷho ajjhogāḷho nimuggoti 'tiṭṭhaṁ naro mohanasmiṁ pagāḷho'.

1. vuddhiṁ - machasaṁ, sīmu1. 2. sarajaṁ - sīmu11, syā [pts] 3. devā manussā - sīmu1. 4. taṁ paṭikujjatā - sīmu 1. [a] nidānasaṁyutta - mahāvagga - atthirāgasuttaṁ.

[bjt page 38] [\x  38/]
dūre vivekā hi tathāvidho soti - vivekāti tayo vivekā: kāyaviveko, cittaviveko, upadhiviveko.

katamo kāyaviveko? idha bhikkhu vicittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. kāyena ca vicitto viharati: so eko gacchati eko tiṭṭhati. eko nisīdati eko seyya1 kappe1ti. eko gāmaṁ piṇḍāya pavisati. eko paṭikkamati. eko raho nisīdati. eko caṅkamaṁ adhiṭṭhāti. eko carati. eko viharati irīyati vattati pāleti yapeti yāpeti. ayaṁ kāyaviveko.

katamo [pts page 027] [\q  27/]      cittaviveko? paṭhamajjhānaṁ samāpannassa nīvaraṇehi cittaṁ vivittaṁ hoti dutiyajjhānaṁ samāpannassa vitakkavicārehi cittaṁ vivittaṁ hoti. tatiyajjhānaṁ samāpannassa pītiyā cittaṁ vivittaṁ hoti. catutthajjhānaṁ samāpannassa sukhadukkhehi cittaṁ vivittaṁ hoti. ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti. viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti. ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti. nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti. sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ vivittaṁ hoti. sakadāgāmissa oḷārikā kāmarāgasaññojanā paṭighasaññojanā oḷārikā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. anāgāmissa anusahagatā kāmarāgasaññojanā paṭighasaññojanā anusahagatā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. arahato rūparāgā arūparāgā mānā uddhaccā avijjāya2 mānānusayā avijjānusayā tadekaṭṭhehi va3 kilesehi bahiddhā ca4 sabbanimittehi cittaṁ vivittaṁ hoti. ayaṁ cittaviveko.
katamo upadhiviveko? upadhī vuccanti kilesā ca khandhā ca abhisaṁkhārā ca. upadhivivekoti vuccati amataṁ nibbāṇaṁ: yo sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbāṇaṁ. ayaṁ upadhiviveko. kāyaviveko ca vavakaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirupadhīnaṁ puggalānaṁ visaṁkhāragatānaṁ.
1. kappati - sīmu1 2. avijjā - sīmu1 sī1, 3. vā - sīmu1.

[bjt page 40] [\x  40/]
dūre [pts page 028] [\q  28/]      vivekā hīti - yo so evaṁ guhāyaṁ satto evaṁ bahu kehi ca kilesehi channo evaṁ mohanasmiṁ pagāḷho, so kāyavivekāpi dūre cittavivekāpi dūre upadhivivekāpi dūre vidūre suvidūre na santike na sāmantā anāsanne vavakaṭṭhe1. tathāvidhoti tādiso tassaṇṭhito tappakāro tappaṭibhāgo; yo so mohanasmiṁ pagāḷhoti' dūre vivekā hi tathāvidho so'

kāmā hi loke na hi suppahāyāti - kāmāti uddānato dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca yaṁ kiñci rajanīyaṁ vatthu vatthukāmā.

apica atītā kāmā anāgatā kāmā paccuppannā kāmā ajjhattā kāmā bahiddhā kāmā ajjhattabahiddhā kāmā hīnā kāmā majjhimā kāmā paṇītā kāmā āpāyikā kāmā mānusikā kāmā dibbā kāmā paccupaṭṭhitā kāmā nimmitā kāmā paranimmitā kāmā animmitā kāmā pariggahitā kāmā apariggahitā kāmā mamāyitā kāmā amamāyitā kāmā, sabbepi kāmāvacarā dhammā sabbepi rūpāvacarā dhammā sabbepi arūpāvacarā dhammā taṇhāvatthukā taṇhārammaṇā kamanīyaṭṭhena rajanīyaṭṭhena madanīyaṭṭhena kāmā, ime vuccanti vatthukāmā.

katame kilesakāmā? chando kāmo rāgo kāmo chandarāgo kāmo, saṅkappo kāmo rāgā kāmo saṅkapparāgo kāmo, yo kāmesu kāmachando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ -

1. vivekaṭṭhe - sīmu1, machasaṁ, upakaṭṭhe - syā.

[bjt page 42] [\x  42/]
1. " addasaṁ kāma te mūlaṁ saṁkappā kāma jāyasi,
na taṁ saṁkappayissāmi evaṁ kāma na hehisī" [a] ti.

ime vuccanti kilesakāmā.

loketi - [pts page 029] [\q  29/]      apāyaloke manussaloke devaloke khandhaloke dhātuloke āyatanaloke. kāmā hi loke na hi suppahāyāti - kāmā hi loke duppahāyā duccajā1 dupparicchajā2 dunnimmadayā3 dunniveṭhayā dubbiniveṭhayā duttarā duppatarā dussamatikkamā dubbinivattāti kāmā hī loke na hī suppahāyā.

tenāha bhagavā:

" satto guhāyaṁ bahunābhichanno
tiṭṭhaṁ naro mohanasmiṁ pagāḷho,
dūre vivekā hi tathāvidho so
kāmā hī loke na hi suppahāyā"ti.

2 - 2
icchānidānā bhavasātabaddhā
te duppamuñcā na hi aññamokkhā,
pacchā pure vāpi apekkhamānā
imeva kāme purimeva jappaṁ.
icchānidānā bhavasātabaddhāti - icchā4 vuccati taṇhā: yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti [pts page 030] [\q  30/]      nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ.

1. duccajjā - sīmu11 - machasaṁ, 2. duppariccajjā - sīmu11 - machasaṁ
3. dunnimmadā - sīmu1 - machasaṁ 4. icchati - syā sīmu1. sa.
5. rodho palirodho - syā 6. āyuhinī - sīmu1 machasaṁ 7. paṭibandhā - sīmu1 - syā machasaṁ.
[a] jātakapāḷi - aṭṭhakavagga - gaṅgamālajātakaṁ.

[bjt page 44] [\x  44/]
icchānidānāti - icchānidānā icchāhetukā icchāpaccayā icchākāraṇā icchāpabhavāti icchānidānā.

bhavasātabaddhāti - ekaṁ bhavasātaṁ: sukhā vedanā, dve bhavasātāni: sukhā ca vedanā iṭṭhaṁ ca vatthu. tīṇi bhavasātāni: yobbaññaṁ ārogyaṁ jīvitaṁ. cattāri bhavasātāni: lābho yaso pasaṁsā sukhaṁ. pañca bhavasātāni: manāpikā rūpā manāpikā saddā manāpikā gandhā manāpikā rasā manāpikā phoṭṭhabbā. cha bhavasātāni: cakkhusampadā sotasampadā ghānasampadā jivhāsampadā kāyasampadā manosampadā. bhavasātabaddhāti sukhāya vedanāya sattā baddhā iṭṭhasmiṁ vatthusmiṁ, yobbaññe baddhā, ārogye baddhā, jīvite baddhā, lābho baddhā, yase baddhā, pasaṁsāyaṁ baddhā, sukhe baddhā, manāpikesu rūpesu baddhā, manāpikesu saddesu - gandhesu - rasesu manāpikesu phoṭṭhabbesu baddhā, cakkhusampadāya baddhā, sotasampadāya baddhā, ghāna - jivhā - kāya - manosampadāya baddhā, vibaddhā ābaddhā laggā laggitā paḷibaddhāti ' icchā nidānā bhavasātabaddhā'.
te duppamuñcā [pts page 031] [\q  31/]      na hi aññamokkhāti - te vā bhavasātavatthu duppamuñcā, sattā1 vā etto dummocayā. kathaṁ te bhavasātavatthu duppamuñcā2? sukhā vedanā duppamuñcā, iṭṭhaṁ vatthu duppamuñcaṁ, yobbaññaṁ duppamuñcaṁ, ārogyaṁ duppamuñcaṁ, jīvitaṁ duppamuñcaṁ, lābho duppamuñco, yaso duppamuñco, pasaṁsā duppamuñcā, sukhaṁ duppamuñcaṁ, manāpikā rūpā duppamuñcā, manāpikā saddā - gandhā - rasā phoṭṭhabbā duppamuñcā, cakkhusampadā duppamuñcā, sota - ghāna - jivhā - kāya - manosampadā duppamuñcā, dummocayā duppamocayā dunniveṭhayā dubbiniveṭhayā, duttarā duppatarā dussamatikkamā dubbinivattā. evante bhavasātavatthu duppamuñcā.

kathaṁ sattā etto dummocayā? sukhāya vedanāya sattā dummocayā, iṭṭhasmā vatthusmā dummocayā, yobbaññā dummocayā ārogyā dummocayā, jīvitā dummocayā, lābhā dummocayā, yasā dummocayā, pasaṁsāya dummocayā, sukhā dummocayā, manāpikehi rūpehi dummocayā, manāpikehi saddehi - gandhehi - rasehi - phoṭṭhabbehi dummocayā, cakkhusampadāya dummocayā, sota - ghāna - jivhā - kāya - manosampadāya dummocayā duppamocayā duruddharā3 dussamuddharā dubbuṭṭhāpayā dussamuṭṭhāpayā dunniveṭhayā dubbiveṭhayā duttarā duppatarā dussamatikkamā dubbinivattā. evaṁ sattā etto4 dummocayāti 'te duppamuñcā'

na [pts page 032] [\q  32/]      hi aññamokkhāti - te attanā palipapalipannā na sakkonti paraṁ palipapalipannaṁ uddharituṁ.

1. satto - sīma1 2. ' dummuñcā' iti īdisesu aññatrāpi - syā, machasaṁ 3.
[bjt page 46] [\x  46/]
vuttaṁ hetaṁ bhagavatā:

" so vata cunda, attanā palipapalipanno paraṁ palipapalipannaṁ uddharissatīti netaṁ ṭhānaṁ vijjati. so vata cunda, attanā adanto avinīto aparinibbuto1 paraṁ damessati vinessati parinibbāpessatīti netaṁ ṭhānaṁ vijjatī" [a] ti evampi na hi aññamokkhā. athavā natthañño koci mocetā. te yadi2 muñceyyuṁ, sakena thāmena sakena balena sakena viriyena sakena parakkamena sakena purisatthāmena sakena purisabalena sakena purisaviriyena sakena purisaparakkamena attanā sammāpaṭipadaṁ anulomapaṭipadaṁ apaccanīkaṁ paṭipadaṁ anvatthapaṭipadaṁ dhammānudhammapaṭipadaṁ paṭipajjamānā muñceyyunti evampi na hi aññamokkhā.

vuttampi hetaṁ bhagavatā:
1. " nāhaṁ sahissāmi pamocanāya
kathaṁkatiṁ3 dhotaka kiñci loke,
dhammaṁ ca seṭṭhaṁ abhijānamāno
evaṁ tuvaṁ oghamimaṁ taresī"[b]ti.

evampi na hi aññamokkhā.

vuttaṁ hetaṁ bhagavatā:

2. "attanāva kataṁ pāpaṁ attanā saṁkilissati,
attanā akataṁ pāpaṁ attanāva visujjhati;
suddhi asuddhi paccattaṁ nāññamañañe4 visodhaye"[c]ti.

evampi na hī aññamokkhā.

vuttampi [pts page 033] [\q  33/]      hetaṁ bhagavatā:

" evameva kho brāhmaṇa tiṭṭhateva nibbānaṁ tiṭṭhati nibbānagāmi5 maggo, tiṭṭhāmahaṁ samādapetā. atha ca pana mama sāvakā mayā evaṁ ovadiyamānā evaṁ anusāsiyamānā appekacce accantaniṭṭhaṁ nibbānaṁ ārādhenti. ekacce nārādhenti. ettha kyāhaṁ brāhmaṇa karomi, maggakkhāyī brāhmaṇa tathāgato. maggaṁ buddho ācikkhati. attanā paṭipajjamānā muñceyyu"ḍhanti. evampi na hi aññamokkhāti 'te duppamuñcā na hi aññamokkhā. '

1. apirinibbutoca, - sīmu11, 2. yadi paraṁ - sīmu1. 3. kathaṁkathi - sīmu1 4. na añño aññaṁ sī. 1 - sīmu1. syā1. 5. nibbānagāmini - sīmu1. [a] majjhimanikāya - sallekhasuttaṁ [b.] suttanipāta - dhotakasuttaṁ [c] dhammapada - attavagga [d] majjhimanikāya - uparipaṇṇāsaka - gaṇakamoggalānasuttaṁ.

[bjt page 48] [\x  48/]
pacchā pure vāpi apekkhāmānāti - pacchā vuccati anāgataṁ. pure vuccati atītaṁ. api ca atītaṁ upādāya anāgatañca paccuppannañca pacchā, anāgataṁ upādāya atītañca paccuppannañca pure. kathaṁ pure apekkhaṁ karoti? evaṁrūpo1 ahosiṁ atītamaddhānanti tattha nandiṁ samannāneti. evaṁvedano ahosiṁ atītamaddhānanti tattha nandiṁ samannāneti. evaṁsañño ahosiṁ atītamaddhānanti tattha nandiṁ samannāneti. evaṁsaṁkhāro ahosiṁ atītamaddhānanti tattha nandiṁ samannāneti. evaṁviññāṇo ahosiṁ atītamaddhānanti tattha nandiṁ samannāneti. evampi pure apekkhaṁ karoti. atha vā - iti me cakkhu ahosi atītamaddhānaṁ iti rūpāti, tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evampi pure apekkhaṁ karoti. atha vā - iti me sotaṁ ahosi atītamaddhānaṁ iti saddāti tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evampi pure apekkhaṁ karoti iti me ghānaṁ ahosi atītamaddhānaṁ iti gandhāti tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evamapi pure apekkhaṁ karoti. iti me jivhā ahosi atītamaddhānaṁ iti rasāti tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evampi pure apekkhaṁ karoti. iti me kāyo ahosi atītamaddhānaṁ iti phoṭṭhabbāti tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evampi pure apekkhaṁ karoti. iti me mano ahosi atītamaddhānaṁ iti dhammāti, tattha chandarāgapaṭibaddhaṁ hoti viññāṇaṁ. chandarāgapaṭibaddhattā viññāṇassa tadabhinandati. tadabhinandanto evampi pure apekkhaṁ karoti. athavā [pts page 034] [\q  34/]      yānissa tāni pubbe mātugāmena saddhiṁ hasitalapitakīḷitāni, tadassādeti taṁ nikāmeti tena ca vittiṁ āpajjati. evampi pure apekkhaṁ karoti.

kathaṁ2 pacchā apekkhā karoti? evaṁrūpo siyaṁ 3 anāgatamaddhānanti tattha nandiṁ samannāneti. evaṁvedano siyaṁ3 anāgatamaddhānanti tattha nandiṁ samannāneti. evaṁsañño siyaṁ3 anāgatamaddhānanti tattha nandiṁ samannāneti. evaṁsaṁkhāro4 siyaṁ3 anāgatamaddhānanti tattha nandiṁ samannāneti. evaṁviññāṇo siyaṁ3 anāgatamaddhānanti tattha nandisamannāneti. evampi pacchā apekkhaṁ karoti. athavā - iti me cakkhu siyā anāgatamaddhānaṁ iti rūpāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evampi pacchā apekkhaṁ karoti. athavā - iti me sotaṁ siyā anāgatamaddhānaṁ iti saddāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. iti me ghānaṁ siyā anāgatamaddhānaṁ iti gandhāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evampi pacchā apekkhaṁ karoti. iti me jivhā siyā anāgatamaddhānaṁ iti rasāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evampi pacchā apekkhaṁ karoti. iti me kāyo siyā anāgatamaddhānaṁ iti phoṭṭhabbāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evampi pacchā apekkhaṁ karoti. iti me mano siyā anāgatamaddhānaṁ iti dhammāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evampi pacchā apekkhaṁ karoti. athavā - imināhaṁ sīlena vā vatena vā tapena vā brahmacariyena vā devo vā bhavissāmi devaññataro vāti appaṭiladdhassa paṭilābhāya cittaṁ paṇidahati. cetaso paṇidhānappaccayā tadabhinandati. tadabhinandanto evamapi pacchā apekkhaṁ karotīti pacchā pure cāpi apekkhamānā.

1. evarūpo - sa 2. kathampana - sīmu1 3. ahosiṁ - sīmu1 4. evaṁ saṁkhāre - sīmu1.

[bjt page 50] [\x  50/]

imeva kāme purimeva jappanti - " imeva kāme"ti paccuppanne [pts page 035] [\q  35/]      pañcakāmaguṇe icchantā sādiyantā patthayantā abhijappantā. purimeva jappanti - atīte pañcakāmaguṇe jappantā pajappantā abhijappantāti 'imeva kāme purimeva jappaṁ'.

tenāha bhagavā:
" icchānidānā bhavasātabaddhā
te duppamuñcā na hi aññamokkhā,
pacchā pure vāpi apekkhamānā
imeva kāme purimeva jappa"nti.

2 - 3
kāmesu giddhā pasutā pamūḷhā1
avadāniyā te visame niviṭṭhā,
dukkhūpanītā paridevayanti
kiṁ su bhavissāma ito cutā se.

kāmesu giddhā pasutā pamūḷhāti - 'kāmā'ti uddānato1 dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā. gedho vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ; kilesakāme vatthukāmesu rattā giddhā gathitā mucchitā ajjhopannā laggā laggitā paḷibuddhātikāmesu giddhā. pasutāti yepi kāme esanti gavesanti pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yepi taṇhāvasena rūpe esanti gavesanti pariyesanti, yepi taṇhāvasena sadde esanti gavesanti pariyesanti. yepi taṇhāvasena gandhe esanti gavesanti pariyesanti . yepi taṇhāvasena rase esanti gavesanti pariyesanti yepi taṇhāvasena phoṭṭhabbe esanti gavesanti pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yepi taṇhāvasena rūpe paṭilabhanti yepi taṇhāvasena sadde paṭilabhanti. yepi taṇhāvasena gandhe paṭilabhanti. yepi taṇhāvasena rase paṭilabhanti. yepi taṇhāvasena phoṭṭhabbe paṭilabhanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yepi taṇhāvasena rūpe paribhuñjanti. yepi taṇhāvasena sadde paribhuñjanti. yepi taṇhāvasena gandhe paribhuñjanti. yepi taṇhāvasena rase paribhuñjanti. yepi taṇhāvasena phoṭṭhabbe [pts page 036] [\q  36/]      paribhuñjanti. taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yathā kalahakārako kalahapasuto, kammakārako kammapasuto, gocare caranto gocarapasuto, jhāyī jhānapasuto, evamevaṁ yepi kāme esanti gavesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.

1. sammūḷhā - sa.
[bjt page 52] [\x  52/]

yepi taṇhāvasena rūpe esanti gavesanti pariyesanti, yepi taṇhāvasena sadde esanti gavesanti pariyesanti. yepi taṇhāvasena gandhe esanti gavesanti pariyesanti. yepi taṇhāvasena rase esanti gavesanti pariyesanti yepi taṇhāvasena phoṭṭhabbe esanti gavesanti pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yepi taṇhāvasena rūpe paṭilabhanti yepi taṇhāvasena sadde paṭilabhanti. yepi taṇhāvasena gandhe paṭilabhanti. yepi taṇhāvasena rase paṭilabhanti. yepi taṇhāvasena phoṭṭhabbe paṭilabhanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. yepi taṇhāvasena rūpe paribhuñjanti. yepi taṇhāvasena sadde paribhuñjanti. yepi taṇhāvasena gandhe paribhuñjanti. yepi taṇhāvasena rase paribhuñjanti. yepi taṇhāvasena phoṭṭhabbe paribhuñjanti. taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.

pamūḷhāti - yebhuyyena devamanussā pañcasu kāmaguṇesu muyhanti pamuyhanti sammuyhanti sampamuyhanti, mūḷhā pamūḷhā sammūḷhā sampamūḷhā, avijjāya andhikatā, āvutā ovutā pihitā paṭicchannā paṭikujjitāni - kāmesu giddhā pasutā pamūḷhā.

avadāniyā te visame niviṭṭhāti - ' avadāniyā'ti avaṁgacchantī1ti pi avadāniyā, maccharinopi vuccanti avadāniyā, buddhānaṁ buddhasāvakānaṁ vacanaṁ vyappathaṁ [pts page037] [\q  37/]      desanaṁ anusiṭṭhiṁ nādiyantīti avadāniyā. kathaṁ avaṁgacchantīti avadāniyā? avaṁgacchantīti nirayaṁ gacchanti, pettivisayaṁ gacchanti, evaṁ avaṁgacchantīti - avadāniyā. kathaṁ maccharino vuccanti avadāniyā? pañca macchariyāni: āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ; yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa, idaṁ vuccati macchariyaṁ. [a] api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho, idaṁ vuccati macchariyaṁ. iminā macchariyena avadaññutāya samannāgatā janā pamattā, evaṁ maccharino vuccanti avadāniyā. kathaṁ buddhānaṁ buddhasāvakānaṁ vacanaṁ vyappathaṁ desanaṁ anusiṭṭhiṁ nādiyantīti avadāniyā? buddhānaṁ buddhasāvakānaṁ vacanaṁ vyappathaṁ desanaṁ anusiṭṭhiṁ nādiyanti na sussūsanti na sotaṁ odahanti nāññā cittaṁ upaṭṭhapenti, anassavā avacanakarā paṭilomavuttino aññeneva mukhaṁ karonti. evaṁ buddhānaṁ buddhasāvakānaṁ vacanaṁ vyappathaṁ desanaṁ anusiṭṭhiṁ nādiyantīti avadāniyāti avadāniyā.

1. avagacchanti sīmu1. [a.] vibhaṅgapāḷi - khuddakavatthuvibhaṅga.

[bjt page 54] [\x  54/]
te visame niviṭṭhāti - 'visame'ti visame kāyakamme niviṭṭhā, visame vacīkamme niviṭṭhā, visame manokamme niviṭṭhā, visame pāṇātipāte niviṭṭhā, visame adinnādāne niviṭṭhā, visame kāmesu micchācāre niviṭṭhā, visame musāvāde niviṭṭhā, visamāya pisunāya vācāya niviṭṭhā, [pts page 038] [\q  38/]      visamāya pharusāya vācāya niviṭṭhā, visame samphappalāpe niviṭṭhā, visamāya abhijjhāya niviṭṭhā, visame vyāpāde niviṭṭhā, visamāya micchādiṭṭhiyā niviṭṭhā, visamesu saṁkhāresu niviṭṭhā, visamesu pañcasu kāmaguṇesu niviṭṭhā, visamesu pañcasu nīvaraṇesu niviṭṭhā viniviṭṭhā patiṭṭhitā allīnā upagatā ajjhositā adhimuttā laggā laggitā palibuddhāti avadāniyā te visame niviṭṭhā.

dukkhūpanītā paridevayantīti - 'dukkhūpanītā'ti dukkhappattā dukkhasampattā dukkhūpagatā, mārappattā mārasampattā mārūpagatā, maraṇappattā maraṇasampattā maraṇūpagatā; paridevayantīti - lapanti1 sallapanti socanti kilamanti paridevanti urattāḷiṁ kandanti sammohaṁ āpajjantīti 'dukkhūpanītā paridevayanti'.

kiṁ su bhavissāma ito cutā seti ito cutā kiṁ bhavissāma? nerayikā bhavissāma? tiracchānayonikā bhavissāma? pettivisayikā bhavissāma? manussā bhavissāma? devā bhavissāma? rūpī bhavissāma? arūpī bhavissāma? saññī bhavissāma? asaññī bhavissāma? nevasaññīnāsaññī bhavissāma? bhavissāma nu kho mayaṁ anāgatamaddhānaṁ? na nu kho bhavissāma anāgatamaddhānaṁ? kinnu kho bhavissāma anāgatamaddhānaṁ? kathannu kho bhavissāma anāgatamaddhānaṁ? kiṁ hutvā kiṁ bhavissāma nu kho mayaṁ anāgatamaddhānanti saṁsayapakkhannā2 vimatipakkhannā dveḷhakajātā lapanti sallapanti3 socanti kilamanti paridevanti urattāḷiṁ kandanti sammohaṁ āpajjantīti' kiṁ su bhavissāma ito cutāse. '

tenāha bhagavā:
"kāmesu [pts page 039] [\q  39/]      giddhā pasutā pamūḷhā
avadāniyā te visame niviṭṭhā,
dukkhūpanītā paridevayanti
kiṁ su bhavissāma ito cutā se"ti.

2 - 4
tasmā hī sikkhetha idheva jantu
yaṁ kiñci jaññā visamanti loke,
na tassa hetu visamaṁ careyya
appañhidaṁ jīvitaṁ āhu dhīrā.

tasmā hi sikkhetha idheva jantūti - ' tasmā'ti tasmā ta1kāraṇā taṁhetu tappaccayā tannidānā etaṁ ādīnavaṁ passamāno kāmesūti tasmā; sikkhethāti - tisso sikkhā: adhisīlasikkhā adhicittasikkhā adhipaññāsikkhā.

1. lālapanti - syā. machasaṁ. 2. pakkandantā - sīmu. 1 pakkandā - machasaṁ, 3. lālapanti - syā. machasaṁ.
[bjt page 56] [\x  56/]
katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu. khuddako sīlakkhandho mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mokkhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā [pts page 040] [\q  40/]      adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti. ime āsavā'ti yathābhūtaṁ pajānāti, ayaṁ āsavasamudayo'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā.
1. tatiyaṁ jhānaṁ - bahusu. 2. adukkhamasukhaṁ - sa.

[bjt page 58] [\x  58/]
imāyo1 tisso sikkhāyo āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya, ācareyya, samācareyya, samādāya vatteyya

idhāti - imissā diṭṭhiyā, imissā, khantiyā, imissā ruciyā, imasmiṁ ādāye2, imasmiṁ dhamme, imasmiṁ vinaye, imasmiṁ dhammavinaye, imasmiṁ pāvacane, imasmiṁ brahmacariye, imasmiṁ satthusāsane, imasmiṁ attabhāve, imasmiṁ manussaloke, tena vuccati idhāti. jantūti - satto naro mānavo poso puggalo jīvo jāgu jantu indagu manujo; tasmā hi sikkhetha idheva jantu. '

yaṁ kiñci jaññā visamanti loketi - yaṁ kiñcīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ [pts page 041  [\q  41/]     ']yaṁ kiñcī'ti. visamanti jaññāti - visamaṁ kāyakammaṁ visamanti jāneyya, visamaṁ vacīkammaṁ visamanti jāneyya, visamaṁ manokammaṁ visamanti jāneyya, visamo pāṇātipāto visamoti jāneyya, visamaṁ adinnādānaṁ visamanti jāneyya, visamo kāmesu micchācāro visamoti jāneyya, visamo musāvādo visamoti jāneyya, visamā pisunā vācā visamāti jāneyya, visamā pharusā vācā visamāti jāneyya, visamo samphappalāpo visamoti jāneyya, visamaṁ abhijjhaṁ visamanti jāneyya, visamo vyāpādo visamoti jāneyya, visamā micchādiṭṭhi visamāti jāneyya, visamā saṅkhārā visamāti jāneyya, visamā pañca kāmaguṇā visamāti jāneyya, visamāni pañca nīvaraṇāni visamāti jāneyya ājāneyya vijāneyya paṭijāneyya paṭivijjheyya; loketi - apāyaloke manussaloke devaloke khandhaloke dhātuloke āyatanaloketi' yaṁ kiñci jaññā visamanti loke. ' na tassa hetu visamaṁ careyyāti - visamassa kāyakammassa hetu visamaṁ na careyya, visamassa vacīkammassa hetu visamaṁ na careyya, visamassa manokammassa hetu visamaṁ na careyya, visamassa pāṇātipātassa hetu visamaṁ na careyya, visamassa adinnādānassa hetu visamaṁ na careyya, visamassa kāmesu micchācārassa hetu visamaṁ na careyya, visamassa kāmesu micchācārassa hetu visamaṁ na careyya, visamassa musāvādassa hetu visamaṁ na careyya, visamāya pisunāya vācāya hetu visamaṁ na careyya, visamāya pharusāya vācāya hetu visamaṁ na careyya, visamassa samphappalāpassa hetu visamaṁ na careyya, visamāya abhijjhāya hetu visamaṁ na careyya, visamassa vyāpādassa hetu visamaṁ na careyya, visamāya micchādiṭṭhiyā hetu visamaṁ na careyya, visamānaṁ saṁkhārānaṁ hetu visamaṁ na careyya, visamānaṁ [pts page 042] [\q  42/]      pañcannaṁ kāmaguṇānaṁ hetu visamaṁ na careyya, visamānaṁ pañcannaṁ nīvaraṇānaṁ hetu visamaṁ na careyya, visamāya cetanāya hetu visamaṁ na careyya, visamāya patthanāya hetu visamaṁ na careyya, visamāya paṇidhiyā hetu visamaṁ na careyya na ācareyya na samācareyya na samādāya vatteyyāti - 'na tassa hetu visamaṁ careyya.

1. imā - sa. 2. ādāse - sīmu1.

[bjt page 60] [\x  60/]
appañhidaṁ jīvitaṁ āhu dhīrāti - 'jīvita'nti āyu ṭhiti yapanā yāpanā irīyanā vattanā pālanā jīvitaṁ jīvitindriyaṁ; apica, dvīhi kāraṇehi appakaṁ jīvitaṁ: ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ. kathaṁ ṭhitiparittatāya vā appakaṁ? atīte cittakkhaṇe jīvittha na jīvati na jīvissati, anāgate cittakkhaṇe jīvissati1 na jīvatī na jīvittha2, paccuppanne cittakkhaṇe jīvati na jīvittha na jīvissati.

1. "jīvitaṁ attabhāvo ca sukhadukkhā ca kevalā,
ekacittasamāyuttā lahuso vattate3 khaṇo.

2. cullāsīti sahassāni kappā4 tiṭṭhanti ye marū,
na tveva tepi jīvanti dvīhi cittehi saṁyutā. 5

3. ye niruddhā marantassa tiṭṭhamānassa vā idha,
sabbeva6 sadisā khandhā gatā appaṭisandhikā. 7

4. anantarā8 ca ye bhaggā ye ca bhaggā anāgatā,
tadantare niruddhānaṁ vesamaṁ9 natthi lakkhaṇe.

5. anibbattena na jāto paccuppanne jīvati,
cittabhaṅgā mato loko paññatti paramatthiyā10.

6. yathā ninnā pavattanti chandena pariṇāmitā,
acchinnadhārā11 vattanti saḷāyatanapaccayā. *

7. anidhānagatā [pts page 043] [\q  43/]      bhaggā puñjo natthi anāgate,
nibbattā yeva tiṭṭhanti āragge sāsapūpamā.

8. nibbattānañca dhammānaṁ bhaṅgo tesaṁ purakkhato,
palokadhammā tiṭṭhanti purāṇehi amissitā.

9. adassanāto āyanti bhaṅgā gacchantyadassanaṁ, 12
vijjuppādova ākāse uppajjanti vayanti cā"ti.

evaṁ ṭhitiparittatāya appakaṁ jīvitaṁ.

1. jīvittha1 sīmu1. 2. jīvissa - sīmu. 1 3. vattati - [pts. 4.] kappaṁ - vi. 5. samohitā - sīmu1. samāhitā - [pts. 6.] sabbepi - sīmu11 7. appaṭisandhiyā - vi. 8. na antarā - sa. 9. vesammaṁ - sa, [pts] 10. paramaṭṭhiti - sa, paramaṭṭhiyā - vi. 11. acchinnavārā - [pts. *] ayaṁ gāthā visuddhimagge dissati.

12. gacchanti adassanaṁ - sīmu11.

[bjt page 62] [\x  62/]
kathaṁ sarasaparittatāya appakaṁ jīvitaṁ? assāsūpanibaddhaṁ jīvitaṁ, passāsupanibaddhaṁ jīvitaṁ, assāsapassāsūpanibaddhaṁ jīvitaṁ, mahābhūtupanibaddhaṁ jīvitaṁ kabalīkārāhārūpanibaddhaṁ jīvitaṁ, usmūpanibaddhaṁ jīvitaṁ, viññāṇūpanibaddhaṁ jīvitaṁ, mūlampi imesaṁ dubbalaṁ, pubbahetupi imesaṁ dubbalā, yepi paccayā tepi dubbalā, yāpi pabhavikā sāpi1 dubbalā, sahabhūpi2 imesaṁ dubbalā, sampayogāpi imesaṁ dubbalā, sahajāpi imesaṁ dubbalā, yāpi payojikā sāpi dubbalā, aññamaññaṁ niccadubbalā ime, aññamaññaṁ anavaṭṭhitā ime, aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime, yopi nibbattako so na vijjati.

10. " na ca kenaci koci hāyati bhaṅgabyā3 ca imehi sabbaso
purimehi pabhāvitā ime yepi pabhavakā4 te pure matā,
purimāpi ca pacchimāpi ca aññamaññaṁ [pts page 044] [\q  44/]      na kadācimaddasu"nti.

evaṁ sarasaparittatāya appakaṁ jīvitaṁ.

apica cātummahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica cātummahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica tāvatiṁsānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica yāmānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica tusitānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica nimmāṇaratīnaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica paranimmitavasavattīnaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ. vuttampi cetaṁ bhagavatā:

"appamidaṁ bhikkhave manussānaṁ āyu, gamanīyo samparāyo, mantāya boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ, yo bhikkhave ciraṁ jīvati, so vassasataṁ appaṁ vā bhiyyo vā.

11. appamāyu manussānaṁ hīḷeyya naṁ suporiso,
careyyādittasīsova natthi maccussa nāgamo.

12. accayanti ahorattā jīvitaṁ uparujjhati,
āyu khīyati maccānaṁ kunnadīnaṁva odakaṁ. [a]"

1. yopi. . . tepi - sīmu11 [pts] 2. sahabhūmī pi - sīmu11. sa. 3. gandhabbā - sīmu11. sa. machasaṁ. 4. pabhāvitā. . . . pabhāvikā - sīmu11. [pts.] machasaṁ
[a.] mārasaṁyutta - paṭhamavagga, mahāniddesa - jarāsuttaniddesa,

[bjt page 64] [\x  64/]
appañhidaṁ jīvitaṁ āhu dhīrāti - 'dhīrā'ti1 dhitimāti dhīrā, dhitisampannā ti dhīrā, dhikkitapāpāti2 dhīrā. dhī vuccati paññā yā paññā pajānanā vicayo pavicayo dhammavicayo [pts page 045] [\q  45/]      sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā mantā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi[a] tāya paññāya samannāgatattā dhīrā. apica khandhadhīrā dhātudhīrā āyatanadhīrā paṭiccasamuppādadhīrā satipaṭṭhānadhīrā sammappadhānadhīrā indriyadhīrā bojjhaṅgadhīrā maggadhīrā phaladhīrā nibbāṇadhīrā. te dhīrā evamāhu: manussānaṁ appaṁ jīvitaṁ parittaṁ jīvitaṁ thokaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitanti evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti ' appañhidaṁ jīvitaṁ āhu dhīrā'ti.

tenāha bhagavā:

"tasmā hi sikkhetha idheva jantu
yaṁ kiñci jaññā visamanti loke,
na tassa hetu visamaṁ careyya
appañhidaṁ jīvitaṁ āhu dhīrā"ti.

2 - 5

passāmi loke pariphandamānaṁ
pajaṁ imaṁ taṇhāgataṁ bhavesu,
hīnā narā maccumukhe lapanti
avītataṇhā se bhavābhavesu.

passāmi loke pariphandamānanti - 'passāmī'ti maṁsacakkhunāpi passāmi, dibbacakkhunāpi passāmi, paññācakkhunāpi passāmi, buddhacakkhunāpi passāmi, samantacakkhunāpi passāmi, dakkhāmi olokemi nijjhāyāmi upaparikkhāmi. loketi - apāyaloke manussaloke devaloke khandhaloke [pts page 046] [\q  46/]      dhātuloke āyatanaloke.

1. 'dhīrā' - sīmu11 2. dhikkatapāpāti - sīmu11. [pts a] dhammasaṅgaṇī - cittuppādakaṇḍa.
[bjt page 66] [\x  66/]
pariphandamānanti - taṇhāphandanāya phandamānaṁ diṭṭhiphandanāya phandamānaṁ kilesaphandanāya phandamānaṁ payogaphandanāya phandamānaṁ vipākaphandanāya phandamānaṁ duccaritaphandanāya phandamānaṁ, rattaṁ1 rāgena phandamānaṁ duṭṭhaṁ2 dosena phandamānaṁ mūḷhaṁ3 mohena phandamānaṁ vinibaddhaṁ mānena phandamānaṁ parāmaṭṭhaṁ diṭṭhiyā phandamānaṁ vikkhepagataṁ uddhaccena phandamānaṁ aniṭṭhāgataṁ vicikicchāya phandamānaṁ thāmagataṁ anusayehi phandamānaṁ, lābhena phandamānaṁ alābhena phandamānaṁ yasena phandamānaṁ ayasena phandamānaṁ pasaṁsāya phandamānaṁ nindāya phandamānaṁ sukhena phandamānaṁ dukkhena phandamānaṁ jātiyā phandamānaṁ jarāya phandamānaṁ vyādhinā phandamānaṁ maraṇena phandamānaṁ sokaparidevadukkhadomanassupāyāsehi phandamānaṁ, nerayikena dukkhena phandamānaṁ tiracchānayonikena dukkhena phandamānaṁ pettivisayikena dukkhena phandamānaṁ mānusikena dukkhena phandamānaṁ gabbhokkanti4mūlakena dukkhena phandamānaṁ gabbhaṭṭiti5mūlakena dukkhena phandamānaṁ gabbhavuṭṭhānamūlakena dukkhena phandamānaṁ jātassupanibandhakena dukkhena phandamānaṁ jātassa parādheyyakena dukkhena phandamānaṁ attūpakkama6mūlakena dukkhena phandamānaṁ parūpakkama7mūlakena dukkhena phandamānaṁ dukkhadukkhena phandamānaṁ saṁkhāradukkhena phandamānaṁ vipariṇāmadukkhena phandamānaṁ, cakkhurogena dukkhena phandamānaṁ sotarogena dukkhena phandamānaṁ ghānarogena [pts page 047] [\q  47/]      dukkhena jivhārogena dukkhena kāyarogena dukkhena kaṇṇarogena dukkhena mukharogena dukkhena dantarogena dukkhena kāsena sāsena pināsena ḍahena jarena kucchirogena mucchāya pakkhandikāya sūlāya8 visūcikāya kuṭṭhena gaṇḍena kilāsena sosena apamārena dadduyā kaṇḍuyā kacchuyā rakhasāya9 vitacchikāya lohitena pittena madhumehena aṁsāya piḷakāya bhagandalena pittasamuṭṭhānena ābādhena semhasamuṭṭhānena ābādhena vātasamuṭṭhānena ābādhena sannipātikena ābādhena utupariṇāmajena ābādhena visamaparihārajena ābādhena opakkamikena ābādhena kammavipākajena ābādhena sītena uṇhena jighacchāya pipāsāya uccārena passāvena ḍaṁsamakasavātātapasiriṁsapasamphassena dukkhena bhaginimaraṇena dukkhena puttamaraṇena dukkhena dhītumaraṇena dukkhena ñātivyasanena dukkhena bhogavyasanena dukkhena rogavyasanena dukkhena sīlavyasanena dukkhena diṭṭhivyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ passāmi dakkhāmi olokemi nijjhāyāmi upaparikkhāmīti - passāmi loke pariphandamānaṁ.

1. ratta - syā. 2. duṭṭha - syā 3. mūḷha. (syāmapotthake īdisesu samāso dissati. ) 4. gabbhāvakkanti - sīmu1 5. gabbhe ṭhiti - syā. machasaṁ 6. attūpakkamenaṁ - syā. machasaṁ. 7. parūpakkamena - syā machasaṁ 8. sūlena - machasaṁ 9. nakhasāya - sīmu11.

[bjt page 68] [\x  68/]
pajaṁ imaṁ taṇhāgataṁ bhavesūti - 'pajā'ti sattādhivacanaṁ, taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā bhavataṇhā vibhavataṇhā taṇhānugataṁ taṇhānusaṭaṁ taṇhāpattaṁ1 taṇhāparipatitaṁ2 abhibhūtaṁ pariyādinnacittaṁ; bhavesū'ti kāmabhave [pts page 048] [\q  48/]      rūpabhave arūpabhaveti 'pajaṁ imaṁ taṇhāgataṁ bhavesu'.

hīnā narā maccumukhe lapantī'ti - 'hīnā narā'ti hīnena kāyakammena samannāgatāti hīnā narā, hīnena vacīkammena samannāgatāti hīnā narā, hīnena manokammena samannāgatā hīnena pāṇātipātena samannāgatā - hīnena adinnādānena - hīnena kāmesu micchācārena - hīnena musāvādena - hīnāya pisunāya vācāya - hīnāya pharusāya vācāya - hīnena samphappalāpena - hīnāya abhijjhāya - hīnena vyāpādena hīnāya micchādiṭṭhiyā - hīnehi saṁkhārehi - hīnehi pañcahi kāmaguṇehi hīnehi pañcahi nīvaraṇehi hīnāya cetanāya - hīnāya patthanāya - hīnāya paṇidhiyā samannāgatāti hīnā nihīnā omakā lāmakā chattakā3 parittāti hīnā narā. maccumukhe lapantīti - 'maccumukhe'ti māramukhe maraṇamukhe maccuppattā maccusampattā maccūpagatā mārappattā mārasampattā mārūpagatā maraṇappattā maraṇasampattā maraṇūpagatā lapanti sallapanti socanti kilamanti paridevanti urattāḷiṁ kandanti sammohaṁ āpajjantīti 'hīnā narā maccumukhe lapanti'.

avītataṇhā se bhavābhavesū'ti - 'taṇhā'ti rūpataṇhā saddataṇhā gandhataṇhā phoṭṭhabbataṇhā dhammataṇhā; bhavābhavesūti - bhavābhave kammabhave punabbhave, kāmabhave kammabhave kāmabhave punabbhave, rūpabhave kammabhave rūpabhave punabbhave, arūpabhave kammabhave arūpabhave punabbhave, punappunabhave punappunagatiyā punappunauppattiyā [pts page 049] [\q  49/]      punappunapaṭisandhiyā punappunaattabhāvābhinibbattiyā avītataṇhā avigatataṇhā acattataṇhā avantataṇhā amuttataṇhā appahīnataṇhā appaṭinissaṭṭhataṇhāti 'avītataṇhā se bhavābhavesu'.

tenāha bhagavā:

"passāmi loke pariphandamānaṁ
pajaṁ imaṁ taṇhāgataṁ bhavesu,
hīnā narā maccumukhe lapanti
avītataṇhā se bhavābhavesū"ti.

1. taṇhādhipattaṁ - sa. 2. pātitaṁ - sa 3. jatukkā - sīmu11.

[bjt page 70] [\x  70/]
2 - 6
mamāyite passatha phandamāne
maccheva1 appodake2 khīṇasote,
etampi3 disvā ammo careyya
bhavesu āsattimakubbamāno.

mamāyite passatha phandamāne'ti - 'mamattā'ti dve mamattā: taṇhāmamattañca diṭṭhimamattañca.

katamaṁ taṇhāmamattaṁ? yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhāmamattaṁ.

katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro [pts page 050] [\q  50/]      diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhimamattaṁ.

mamāyite passatha phandamāne'ti mamāyitaṁ vatthuṁ acchedasaṅkinopi phandanti, acchindantepi phandanti, acchinnepi phandanti, mamāyitaṁ ca vatthuṁ vipariṇāmasaṅkinopi phandanti, vipariṇamantepi phandanti, vipariṇatepi phandanti samphandanti vipphandanti vedhanti pavedhanti sampavedhanti. evaṁ phandamāne samphandamāne vipphandamāne vedhamāne pavedhamāne sampavedhamāne passatha dakkhatha oloketha jhāyatha upaparikkhathāti 'mamāyite passatha phandamāne. '

1. macchova - mu11, 2. appodaka - syā 3. evampi - mu11. 4. sīmākataṁ - mu11, mariyādakataṁ - mū1 machasaṁ. 5. 'yāvatā'ti syāmapotthake natthi. 6. vipphandikaṁ - sīmu1 machasaṁ. 7. patiṭṭhāho - sīmu1 machasaṁ. 8. ayāthāvakasmiṁ yāthāvakanti - sīmu. 11 - ayathāvatasmiṁ yathāvatanti - sa. 9. acchijjantepi - sīmu. 11.
[bjt page 72] [\x  72/]
maccheva appodake khīṇasote'ti - yathā macchā1 appodake parittodake udakapariyādāne2 kākehi vā kulalehi vā balākāhi3 vā yehi vā tehi paripātiyamānā ukkhipiyamānā khajjamānā phandanti samphandanti vipphandanti vedhanti pavedhanti sampavedhanti, evamevaṁ pajā mamāyitaṁ vatthuṁ acchedasaṅkinopi phandanti, acchindantepi phandanti, acchinnepi phandanti, mamāyitaṁ vatthuṁ vipariṇāmasaṅkinopi phandanti, vipariṇamantepi phandanti, vipariṇatepi phandanti samphandanti vipphandanti vedhanti pavedhanti sampavedhantīti maccheva appodake khīṇasote. '

etampi4 disvā amamo careyyāti - etaṁ5 ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā mamattesūti - [pts page 051] [\q  51/]      etampi disvā; amamo careyyā'ti - 'mamattā'ti dve mamattā: taṇhāmamattañca diṭṭhimamattañca. katamaṁ taṇhāmamattaṁ? yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhāmamattaṁ.

katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhimamattaṁ. taṇhāmamattaṁ pahāya diṭṭhimamattaṁ paṭinissajitvā cakkhuṁ amamāyanto sotaṁ amamāyanto ghānaṁ amamāyanto jivhaṁ amamāyanto kāyaṁ amamāyanto manaṁ amamāyanto rūpe sadde gandhe rase phoṭṭhabbe dhamme kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe dhamme amamāyanto agaṇhanto aparāmasanto anabhinivisanto careyya vihareyya irīyeyya vatteyya pāleyya yapeyya yāpeyyāti 'etampi6 disvā amamo careyya. '
bhavesu āsattimakubbamāno'ti - 'bhavesū'ti kāmabhave rūpabhave arūpabhave; āsatti vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. 'bhavesu āsattimakubbamānoti' - chandaṁ pemaṁ rāgaṁ khantiṁ akubbamāno ajanayamano asañjanayamāno anibbattayamānoti 'bhavesu āsattimakubbamāno. '

tenāha bhagavā:

"mamāyite passatha phandamāne
maccheva appodake khīṇasote,
etampi6 disvā ammo careyya
bhavesu āsattimakubbamāno"ti.

2 - 7
ubhosu antesu vineyya chandaṁ
phassaṁ pariññāya anānugiddho, 7
yadattagarahī tadakubbamāno
na lippati diṭṭhasutesu dhīro.

1. maccho - sīmu11. 2. pariyādānodake - sīmu1 3. balākehi - syā. 4. evampi - sīmu11. 5. evaṁ - sīmu. 11, 6. evampi - sīmu. 1 7. ananugiddho - sa.

[bjt page 74] [\x  74/]
ubhosu [pts page 052] [\q  52/]      antesu vineyya chandanti - 'antā'ti dve antā: phasso eko anto, phassasamudayo dutiyo anto. atīto eko anto, anāgato dutiyo anto. sukhā vedanā eko anto, dukkhā vedanā dutiyo anto. nāmaṁ eko anto, rūpaṁ dutiyo anto. cha ajjhattikāni āyatanāni eko anto, cha bāhirāni āyatanāni dutiyo anto. sakkāyo eko anto, sakkāyasamudayo dutiyo anto. chando'ti yo kāmesu kāmacchando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ. [a] ubhosu antesu vineyya chandanti - ubhosu antesu chandaṁ vineyya paṭivineyya pajaheyya vinodeyya vyantīkareyya anabhāvaṁ gameyyāti 'ubhosu antesu vineyya chandaṁ. '

phassaṁ pariññāya anānugiddhoti - 'phasso'ti cakkhusamphasso sotasamphasso ghānasamphasso jivhāsamphasso kāyasamphasso mano samphasso adhivacanasamphasso paṭighasamphasso sukhavedanīyo samphasso dukkhavedanīyo samphasso adukkhamasukhavedanīyo samphasso kusalo phasso akusalo phasso avyākato phasso kāmāvacaro phasso rūpāvacaro phasso arūpāvacaro phasso suññato phasso animitto phasso appaṇihito phasso lokiyo phasso lokuttaro phasso atīto phasso anāgato phasso paccuppanno phasso, yo evarūpo phasso phusanā samaphusanā1 samphusitattaṁ, ayaṁ vuccati phasso.
phassaṁ pariññāyā'ti - phassaṁ tīhi pariññāhi parijānitvā ñātapariññāya tīraṇapariññāya pahānapariññāya.

katamā ñātapariññā? phassaṁ jānāti: 'ayaṁ cakkhusamphasso, ayaṁ sotasamphasso, ayaṁ ghānasamphasso, ayaṁ jivhāsamphasso, ayaṁ kāyasamphasso, ayaṁ manosamphasso, ayaṁ adhivacanasamphasso, ayaṁ paṭighasamphasso, ayaṁ sukhavedanīyo phasso, ayaṁ dukkhavedanīyo phasso, ayaṁ adukkhamasukhavedanīyo phasso, ayaṁ kusalo phasso, ayaṁ akusalo phasso, ayaṁ avyākato phasso, ayaṁ kāmāvacaro phasso, ayaṁ rūpāvacaro phasso, ayaṁ arūpāvacaro [pts page 053] [\q  53/]      phasso, ayaṁ suññato phasso, ayaṁ animitto phasso, ayaṁ appaṇihito phasso, ayaṁ lokiyo phasso, ayaṁ lokuttaro phasso, ayaṁ atīto phasso, ayaṁ anāgato phasso, ayaṁ paccuppanno phasso'ti jānāti passati. ayaṁ ñātapariññā.

1. phussanaṁ, samphussanā - sa
[a] dhammasaṅgaṇi - nikkhepakaṇḍa.

[bjt page 76] [\x  76/]

katamā tīraṇapariññā? evaṁ ñātaṁ katvā phassaṁ tīreti aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅguto addhuvato attāṇato aleṇato (asaraṇato) asaraṇībhūtato rittato tucchato suññato anattato ādīnavato vipariṇāmadhammato asārato aghamūlato vadhakato vibhavato sāsavato saṁkhatato mārāmisato jātidhammato jarādhammato vyādhidhammato maraṇadhammato sokaparidevadukkhadomanassupāyāsadhammato saṁkilesikadhammato samudayato atthaṅgamato assādato ādīnavato nissaraṇato tīreti. ayaṁ tīraṇapariññā.

katamā pahānapariññā? evaṁ tīretvā phasse chandarāgaṁ pajahati vinodeti vyantiṁ karoti anabhāvaṁ gameti. vuttaṁ hetaṁ bhagavatā: " yo bhikkhave phassesu chandarāgo, taṁ pajahatha. evaṁ so phasso pahīno bhavissati ucchinnamūlo tālāvatthukato anabhāvaṁ gato1 āyatiṁ anuppādadhammo"ti. [a] ayaṁ pahānapariññā.
phassaṁ pariññāyā'ti - phassaṁ imāhi tīhi pariññāhi parijānitvā; anānugiddho'ti - gedho vuccati taṇhā " yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. "[b] yasseso gedho pahīṇo samucchinno vūpasanto paṭippassaddho abhabbuppattiko ñāṇagginā daḍḍho, so vuccati agiddho. so rūpe agiddho sadde agiddho gandhe agiddho rase agiddho phoṭṭhabbe agiddho kule gaṇe āvāse lābhe yase pasaṁsāyaṁ sukhe cīvare piṇḍapāte senāsane gilānapaccayabhesajjaparikkhāre kāmadhātuyā [pts page 054] [\q  54/]      rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu agiddho agathito amucchito anajjhāpanno vītagedho vigatagedho cattagedho vantagedho muttagedho* pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo* pahīnarāgo paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā viharatīti phassaṁ pariññāya anānugiddho.

1. anabhāvakato - sīmu1
[a] ayaṁ suttappadeso peyyālamukhena khandhasaṁyuttato gahito'ti maññāma.
[b.] dhammasaṅgani - nikkhepakaṇḍa, khuddakavatthu vibhaṅga.
* pupphalakkhaṇantarito bhāgo sīmu. 1. potthake na dissati.

[bjt page 78] [\x  78/]
yadattagarahī tadakubbamāno'ti - 'yadā'ti1 ya1; attagarahīti - dvīhi kāraṇehi attānaṁ garahati: katattā ca akatattā ca. kathaṁ katattā ca akatattā ca attānaṁ garahati? 'kataṁ me kāyaduccaritaṁ, akataṁ me kāyasucarita'nti attānaṁ garahati. 'kataṁ me vacīduccaritaṁ, akataṁ me vacīsucarita'nti attānaṁ garahati. 'kataṁ me manoduccaritaṁ, akataṁ me manosucarita'nti attānaṁ garahati. 'kataṁ me pāṇātipāto, akatā me pāṇātipātā veramaṇī'ti attānaṁ garahati. 'kataṁ me adinnādānaṁ, akatā me adinnādānā veramaṇī'ti attānaṁ garahati. 'kato me kāmesu micchācāro, akatā kāmesu micchācārā veramaṇī'ti attānaṁ garahati. 'kato me musāvādo, akatā me musāvādā veramaṇī'ti attānaṁ garahati. ' katā me pisunā vācā, akatā me pisunāya vācāya2 veramaṇī'ti (attānaṁ) garahati. 'katā me pharusā vācā, akatā me pharusāya vācāya 3 veramaṇī'ti attānaṁ garahati. 'kato me samphappalāpo, akatā me samphappalāpā veramaṇī'ti attānaṁ garahati. 'katā me abhijjhā, akatā me anabhijjhā'ti4 attānaṁ garahati. 'kato me vyāpādo, akato me avyāpādo'ti5 attānaṁ garahati. 'katā me micchādiṭṭhi, akatā me sammādiṭṭhī'ti6 attānaṁ garahati. evaṁ katattā ca akatattā ca attānaṁ garahati. athavā sīlesu'mhi na paripūrakārīti attānaṁ garahati. indriyesu'mhi [pts page 055] [\q  55/]      aguttadvāroti attānaṁ garahati. bhojane'mhi amattaññūti attānaṁ garahati. jāgariyaṁ ananuyuttomhīti attānaṁ garahati. satisampajaññena asamannāgatoti attānaṁ garahati. abhāvitā me cattāro satipaṭṭhānāti attānaṁ garahati. abhāvitā me cattāro sammappadhānāti attānaṁ garahati. abhāvitā me cattāro iddhipādāti attānaṁ garahati. abhāvitāni me pañcindriyānīti attānaṁ garahati. abhāvitāni me pañca balānīti attānaṁ garahati. abhāvitā me satta bojjhaṅgāti attānaṁ garahati. abhāvito me ariyo aṭṭhaṅgiko maggoti attānaṁ garahati. dukkhaṁ me apariññātanti attānaṁ garahati. samudayo me appahīnoti attānaṁ garahati. maggo me abhāvitoti attānaṁ garahati. nirodho me asacchikatoti attānaṁ garahati. evaṁ katattā ca akatattā ca attānaṁ garahati. evaṁ attagarahikaṁ kammaṁ akubbamāno ajanayamāno asañjanayamāno anibbattayamāno anabhinibbattayamānoti 'yadattagarahī tadakubbamāno. '

na lippati diṭṭhasutesu dhīroti - 'lepo'ti dve lepā: taṇhā lepo ca diṭṭhilepo ca - pe -
ayaṁ diṭṭhilepo dhīroti dhīro paṇḍito paññavā buddhimā ñāṇī vibhāvī medhāvī. dhīro taṇhālepaṁ pahāya diṭṭhilepaṁ paṭinissajitvā diṭṭhena lippati sute na lippati mute na lippati viññāte na lippati na saṁlippati7 na upalippati. alitto asaṁlitto anupalitto nikkhanto nissaṭo8 vippamutto visaññutto vimariyādīkatena cetasā viharatīti 'na lippati diṭṭhasutesu dhīro'ti.

1. yadanti - sīmu11. 2. pisuṇā vācā - sīmu. 1. 3. pharusavācā - sīmu1. 4. abhijjhā veramaṇīti - sīmu1. 5. vyāpādā veramaṇīti. 1 6. micchādiṭṭhi veramaṇīti - 1 7. palippati - sīmu, 11. 8. nissato - sa.

[bjt page 80] [\x  80/]
tenāha bhagavā:
"ubhosu antesu vineyya chandaṁ
phassaṁ pariññāya anānugiddho
yadattagarahī tadakubbamāno
na lippati diṭṭhasutesu dhīro"ti.

2 - 8
saññaṁ [pts page 056] [\q  56/]      pariññā vitareyya oghaṁ
pariggahesu muni nopalitto,
abbūḷhasallo caramappamatto
nāsiṁsati lokamimaṁ paraṁ ca.

saññaṁ pariññā vitareyya oghanti - 'saññā'ti kāmasaññā vyāpādasaññā vihiṁsāsaññā nekkhammasaññā avyāpādasaññā avihiṁsāsaññā rūpasaññā saddasaññā gandhasaññā rasasaññā phoṭṭhabbasaññā dhammasaññā, yā evarūpā saññā saṁjānanā saṁjānitattaṁ, ayaṁ vuccati saññā. saññaṁ pariññāti - saññaṁ tīhi pariññāhi parijānitvā ñātapariññāya tīraṇapariññāya pahānapariññāya. katamā ñātapariññā? saññaṁ jānāti 'ayaṁ kāmasaññā ayaṁ vyāpādasaññā ayaṁ vihiṁsāsaññā ayaṁ nekkhammasaññā ayaṁ avyāpādasaññā ayaṁ avihiṁsāsaññā ayaṁ rūpasaññā ayaṁ saddasaññā ayaṁ gandhasaññā ayaṁ rasasaññā ayaṁ phoṭṭhabbasaññā ayaṁ dhammasaññā'ti jānāti passati. ayaṁ ñātapariññā.

katamā tīraṇapariññā? evaṁ ñātaṁ katvā saññaṁ tīreti aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅguto addhuvato attāṇato aleṇato (asaraṇato) asaraṇībhūtato rittato tucchato suññato anattato ādīnavato vipariṇāmadhammato asārato aghamūlato vadhakato vibhavato sāsavato saṁkhatato mārāmisato jātidhammato jarādhammato vyādhidhammato maraṇadhammato sokaparidevadukkhadomanassupāyāsadhammato saṁkilesikadhammato samudayato atthaṅgamato assādato ādīnavato nissaraṇato tīreti. ayaṁ tīraṇapariññā.

katamā pahāṇapariññā? evaṁ ñātaṁ katvā evaṁ tīrayitvā saññāya chandarāgaṁ pajahati vinodeti vyantīkaroti anabhāvaṁ gameti. vuttampi hetaṁ bhagavatā: " yo bhikkhave saññāya chandarāgo, taṁ pajahatha. evaṁ sā saññā pahīnā bhavissati ucchinnamūlā tālāvatthukatā anabhāvaṁ gatā2 āyatiṁ anuppādadhammā"ti[a.] ayaṁ pahānapariññā. 'saññaṁ pariññā'ti saññaṁ imāhi tīhi pariññāhi parijānitvā; vitareyya [pts page 057] [\q  57/]      oghanti kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti ' saññaṁ pariññā vitareyya oghaṁ. '

pariggahesu muni nopalittoti - 'pariggahā'ti dve pariggahā: taṇhāpariggaho ca diṭṭhipariggaho ca - pe -
ayaṁ diṭṭhipariggaho. munīti - monaṁ3 vuccati ñāṇaṁ, yā paññā pajānanā - pe - amoho dhammavicayo sammādiṭṭhi, [b] tena ñāṇena samannāgato muni monappattoti.
1. phalato - sīmu1, 2. anabhāvakatā - sīmu1. anabhāvaṁ katā - machasaṁ, anabhāvagatā - syā - sīmu. 11 [a] khandhasaṁyutta - bhāravagga. 3. monā - sīmu1
[b] dhammasaṅgaṇī - cittuppādakaṇḍa. 1.

[bjt page 82] [\x  82/]
tīṇi moneyyāti: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhāranirodho catutthajjhānasamāpatti kāyamoneyyaṁ. idaṁ kāyamoneyya1.

katamaṁ vacīmoneyyaṁ? catubbidhānaṁ1 vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ [pts p age 058.] idaṁ manomoneyyaṁ.

1. "kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ. [a]

2. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka"nti. [b]

imehi tīhi moneyyehi dhammehi samannāgatā cha munino: 2 agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

3. " na monena3 muni hoti mūḷharūpo aviddasu,
yo ca tulaṁva paggayha varamādāya paṇḍito.

4. pāpāni parivajjeti sa munī tena so munī,
yo munāti ubho loke munī tena pavuccati. "[c.]

1. catubbidhā - sīmu1 2. munayo - syā 3. moneyyena - sa.
[a] tikaṅguttara - āpāyikavagga. [b] itivuttaka - dutiyavagga. [c] dhammapada - dhammaṭṭhavagga.

[bjt page 84] [\x  84/]
5. "asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī"ti [a]

lepāti - dve lepā: taṇhālepo ca diṭṭhilepo ca - pe -
muni taṇhālepaṁ pahāya diṭṭhilepaṁ paṭinissajitvā pariggahesu [pts page 059] [\q  59/]      na lippati na saṁlippati1 na upalippati alitto asaṁlitto anupalitto nikkhanto nissaṭo2 vippamutto visaññutto vimariyādīkatena cetasā viharatīti 'pariggahesu muni nopalitto.

abbūḷhasallo caramappamattoti - 'salla'nti satta sallāni: rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ duccaritasallaṁ3. yassete sallā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati abbūḷhasallo abbūhitasallo4 uddhatasallo samuddhatasallo uppāṭitasallo samuppāṭitasallo cattasallo vantasallo muttasallo pahīnasallo paṭinissaṭṭhasallo nicchāto nibbuto sītibhūto sukhapaṭisaṁvedī brahmabhūtena attanā viharatīti 'abbūḷhasallo. ' caranti - caranto viharanto irīyanto vattanto pālento yapento yāpento. appamattoti sakkaccakārī sātaccakārī aṭṭhitakārī anolīnavuttiko anikkhittachando anikkhittadhuro kusalesu dhammesu. 'kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyyaṁ yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā paññākkhandhaṁ [pts page 060] [\q  60/]      paripūreyyaṁ paripūraṁ vā vimuttikkhandhaṁ tattha tattha paññāya anugaṇheyyaṁ yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttiñānadassanakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyanti' yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesūti 'abbuḷhasallo caramappamatto. '

1. palippati - sīmu11
2. nitthaṭṭho - syā. nissato - sa. 3. kathaṁkathāsallaṁ - syā 4. pahatasallo - syā
[a] suttanipāta - sahiyasutta.

[bjt page 86] [\x  86/]

nāsiṁsatī lokamimaṁ paraṁ cāti - imaṁ lokaṁ nāsiṁsati sakattabhāvaṁ, paraṁ lokaṁ nāsiṁsati parattabhāvaṁ, imaṁ lokaṁ nāsiṁsati sakarūpavedanāsaññāsaṁkhāraviññāṇaṁ, paraṁ lokaṁ nāsiṁsati pararūpavedanāsaññāsaṁkhāraviññāṇaṁ, imaṁ lokaṁ nāsiṁsati cha ajjhattikāni āyatanāni, paraṁ lokaṁ nāsiṁsati cha bāhirāni āyatanāni, imaṁ lokaṁ nāsiṁsati manussalokaṁ, paraṁ lokaṁ nāsiṁsati devalokaṁ, imaṁ lokaṁ nāsiṁsati kāmadhātu, paraṁ lokaṁ nāsiṁsati rūpadhātuṁ arūpadhātu, imaṁ lokaṁ nāsiṁsati kāmadhātu rūpadhātu, paraṁ lokaṁ nāsiṁsati arūpadhātuṁ, punagatiṁ vā uppattiṁ vā paṭisandhiṁ vā bhavaṁ vā saṁsāraṁ vā vaṭṭaṁ vā nāsiṁsati na icchati na sādiyati na pattheti na piheti nābhijappatīti 'nāsiṁsatī lokamimaṁ paraṁ cā'ti.

tenāha bhagavā:

" saññaṁ [pts page 061] [\q  61/]      pariññā vitareyya oghaṁ
pariggahesu muni nopalitto,
abbūḷhasallo caramappamatto
nāsiṁsatī lokamimaṁ paraṁ cā"ti.

guhaṭṭhakasuttaniddeso dutiyo.

3.
duṭṭhaṭṭhakasuttaniddeso.

atha duṭṭhaṭṭhakasuttaniddesaṁ vakkhati:

[pts page 062] [\q  62/]
3 - 1
vadanti ve duṭṭhamanāpi eke
athopi ve1 saccamanā vadanti,
vādaṁ ca jātaṁ muni no upeti
tasmā munī natthi khīlo kuhiñci.

vadanti ve duṭṭhamanāpi eketi - eke titthiyā duṭṭhamanā paduṭṭhamanā viruddhamanā2 paṭiviruddhamanā āhatamanā paccāhatamanā āghātitamanā3 paccāghātitamanā vadanti upavadanti bhagavantaṁ ca bhikkhusaṅghaṁ ca abhūtenāti 'vadanti ve duṭṭhamanāpi eke. '

athopi ve4 saccamanā vadantīti - ye tesaṁ titthiyānaṁ saddahantā okappentā adhimuccantā saccamanā saccasaññino bhūtamanā bhūtasaññino tathamanā tathasaññino yāthāvamanā yāthāvasaññino5 aviparītamanā aviparītasaññino vadanti upavadanti bhagavantañca bhikkhusaṅghaṁ ca abhūtenāti 'athopi ve1 saccamanā vadanti. '

1. aññepi te - sīmu11. 2. viduṭṭhamanā - katthaci. 3. aghāṭitamanā - syā. 4. athopi te - sīmu. 11 5. yathāvamanā yathāvasaññino - sa.

[bjt page 88] [\x  88/]
vādaṁ ca jātaṁ muni no upetīti - so vādo jāto hoti sañjāto nibbatto abhinibbatto pātubhūto, paratoghoso akkoso upavādo bhagavato ca bhikkhusaṅghassa ca abhūtenāti 'vādaṁ ca jātaṁ. ' muni no upetīti - 'munī'ti monaṁ vuccati ñāṇaṁ, yā paññā pajānanā amoho dhammavicayo sammādiṭṭhi, tena ñāṇena [pts page 063] [\q  63/]      samannāgato muni monappatto - pe - saṅgajālamaticca so muni. yo vādaṁ upeti, so dvīhi kāraṇehi vādaṁ upeti: kārako kārakatāya vādaṁ upeti athavā vuccamāno upavadiyamāno kuppati vyāpajjati patitthīyati kopañca dosañca appaccayañca pātukaroti akārakomhīti. yo vādaṁ upeti, so imehi dvīhi kāraṇehi vādaṁ upeti. muni dvīhi kāraṇehi vādaṁ na upeti: akārako muni akārakatāya vādaṁ na upeti. athavā vuccamāno upavadiyamāno na kuppati na vyāpajjati na patitthīyati, na kopañca dosañca appaccayañca pātukaroti akārakomhīti. muni imehi dvīhi kāraṇehi vādaṁ na upeti na upagacchati na gaṇhāti na parāmasati na abhinivisatīti ' vādañca jātaṁ muni no upeti. '

tasmā munī natthi khīlo kuhiñcīti - 'tasmā'ti tasmā ta1 kāraṇā taṁhetu tappaccayā tannidānā1 munino āhatacittatā2 khilajātatāpi natthi, pañcapi cete khīlā natthi. tayopi khīlā natthi: rāgakhīlo dosakhīlo mohakhīlo natthi na saṁvijjati nūpalabbhati pahīno samucchinno vūpasanto paṭippassaddho abhabbuppattiko ñāṇagginā daḍḍho. kuhiñcīti - kuhiñci kimhici katthaci, ajjhattaṁ vā bahiddhā vā ajjhattabahiddhā vāti 'tasmā munī natthi khilo kuhiñcī'ti.

tenāha bhagavā:
"vadanti ve duṭṭhamanāpi eke
athopi ve3 saccamanā vadanti,
vādaṁ ca jātaṁ muni no upeti
tasmā munī natthi khīlo kuhiñcī"ti.

3 - 2
sakaṁ hi diṭṭhiṁ kathamaccayeyya
chandānunīto ruciyā niviṭṭho,
sayaṁ samattāni pakubbamāno
yathā hi jāneyya tathā vadeyya.

1. taṁ nidānaṁ - sīmu1 2. āhatakacittatā - sīmu1, 3. aññepi te - sīmu11.

[bjt page 90] [\x  90/]

sakaṁ [pts page 064] [\q  64/]      hi diṭṭhiṁ kathamaccayeyyāti - ye te1 titthiyā sundariṁ paribbājikaṁ hantvā samaṇānaṁ sakyaputtiyānaṁ avaṇṇaṁ pakāsayitvā evaṁ etaṁ lābhaṁ yasaṁ sakkāraṁ sammānaṁ paccāharissāmā'ti te evaṁdiṭṭhikā evaṁkhantikā evaṁrucikā evaṁladdhikā evaṁajjhāsayā evamadhippāyā, te nāsakkhiṁsu sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ atikkamituṁ. atha kho sveva ayaso te paccāgatoti. evampi sakaṁ diṭṭhiṁ kathamaccayeyya. athavā 'sassato loko idameva saccaṁ moghamañña'nti yo so evaṁvādo so sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ kathaṁ accayeyya atikkameyya samatikkameyya vītivatteyya? taṁ kissa hetu? tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti. evampi ' sakañhi diṭṭhiṁ kathamaccayeyya. ' athavā 'asassato loko, antavā2 loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na hoti ca tathāgato parammaraṇā, neva hoti na na hoti tathāgato parammaraṇā, idameva saccaṁ moghamañña'nti yo so evaṁvādo, so sakaṁ diṭṭhi sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ kathaṁ accayeyya atikkameyya samatikkameyya vītivatteyya; taṁ kissa hetu? tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti. evampi ' sakaṁ hi diṭṭhiṁ kathamaccayeyya. '

chandānunīto ruciyā niviṭṭhoti - 'chandānunīto'ti sakāya diṭṭhiyā sakāya khantiyā sakāya ruciyā sakāya laddhiyā yāyati nīyati vuyhati saṁharīyati, yathā hatthiyānena vā assayānena [pts page 065] [\q  65/]      vā goyānena vā meṇḍakayānena vā oṭṭhayānena vā yāyati niyyati vuyhati saṁharīyati, evamevaṁ sakāya diṭṭhiyā sakāya khantiyā sakāya ruciyā sakāya laddhiyā yāyati niyyati vuyhati saṁharīyatīti chandānunīto; ruciyā niviṭṭhoti sakāya diṭṭhiyā sakāya khantiyā sakāya ruciyā sakāya laddhiyā niviṭṭho patiṭṭhito allīno upāgato ajjhosito adhimuttoti 'chandānunīto ruciyā niviṭṭho'.

1. yante - sīmu1 2. anattavā - sīmu1.

[bjt page 92] [\x  92/]
sayaṁ samattāni pakubbamānoti - sayaṁ samattaṁ karoti, paripuṇṇaṁ karoti, anomaṁ karoti, aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti; 'ayaṁ satthā sabbaññū'ti sayaṁ samattaṁ karoti, paripuṇṇaṁ karoti, anomaṁ karoti; aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti; 'ayaṁ dhammo svākkhāto, ayaṁ gaṇo supaṭipanno, ayaṁ diṭṭhi bhaddikā, ayaṁ paṭipadā supaññattā, ayaṁ maggā niyyāṇiko'ti sayaṁ samattaṁ karoti, paripuṇṇaṁ karoti, anomaṁ karoti, aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti janeti sañjaneti nibbatteti abhinibbattetīti 'sayaṁ samattāni pakubbamāno. '

yathā hi jāneyya tathā vadeyyāti - yathā jāneyya tathā vadeyya katheyya bhaṇeyya dīpeyya vohareyya. ' sassato loko, idameva saccaṁ, moghamañña'nti yathā jāneyya, tathā vadeyya katheyya bhaṇeyya dīpeyya vohareyya. 'asassato loko idameva saccaṁ, moghamañña'nti yathā jāneyya, tathā vadeyya katheyya bhaṇeyya dīpeyya vohareyya. neva hoti na na hoti tathāgato parammaraṇā idameva saccaṁ moghamaññanti yathā jāneyya, tathā vadeyya katheyya bhaṇeyya dīpeyya vohareyyāti yathā hi jāneyya tathā vadeyya.

tenāha bhagavā:

"sakaṁ [pts page 066] [\q  66/]      hi diṭṭhiṁ kathamaccayeyya
chandānunīto ruciyā niviṭṭho,
sayaṁ samattāni pakubbamāno
yathā hi jāneyya tathā vadeyyā"ti.

3 - 3
yo attano sīlavatāni jantu
anānupuṭṭhova paresaṁ1 pāvā2
anariyadhammaṁ kusalā tamāhu
yo ātumānaṁ sayameva pāvā.

yo attano sīlavatāni jantūti - 'yo'ti yo yādiso yathāyutto yathāvihito yathāppakāro yaṁ ṭhānaṁ patto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā; sīlabbatānīti atthi sīlaṁ ceva vataṁ ca, atthi vataṁ na sīlaṁ. katamaṁ sīlaṁ ceva vataṁ ca? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu, yo tattha saññamo saṁvaro anatikkamo, idaṁ sīlaṁ. yaṁ samādānaṁ, taṁ vataṁ. saṁvaraṭṭhena sīlaṁ, samādānaṭṭhena vataṁ. idaṁ vuccati sīlaṁ ceva vataṁ ca. katamaṁ vataṁ na sīlaṁ? aṭṭha dhutaṅgāni: āraññikaṅgaṁ piṇḍapātikaṅgaṁ paṁsukūlikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ nesajjikaṅgaṁ yathāsanthatikaṅgaṁ, idaṁ vuccati vataṁ na sīlaṁ. viriyasamādānampi vuccati vataṁ na sīlaṁ. " kāmaṁ taco ca nahāru ca aṭṭhi ca avasissatu sarīre upasussatu maṁsalohitaṁ, yaṁ taṁ purisabalena purisaviriyena purisaparakkamena pattabbaṁ, na [pts page 067] [\q  67/]      taṁ apāpuṇitvā viriyassa santhānaṁ bhavissatī"ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ.

1. parassa - su. 2. pāvada - sa.

[bjt page 94] [\x  94/]
1. " nāsissaṁ na pivissāmi vihārato na nikkhame,
napi passaṁ nipātessaṁ1 taṇhāsalle anūhate"ti[a]

cittaṁ paggaṇhāti padahati, evarūpampi viriyasamādānaṁ vuccati vataṁ na sīlaṁ. " na tāvāhaṁ imaṁ pallaṅkaṁ bhindissāmi, yāva me na anupādāya āsavehi cittaṁ vimuccissatī"ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ. 'na tāvāhaṁ imamhā āsanā vuṭṭhahissāmi, caṅkamā orohissāmi, vihārā nikkhamissāmi, aḍḍhayogā nikkhamissāmi, pāsādā nikkhamissāmi, hammiyā nikkhamissāmi, guhāya nikkhamissāmi, leṇā nikkhamissāmi, kuṭiyā nikkhamissāmi, kūṭāgārā nikkhamissāmi, aṭṭā2 nikkhamissāmi, māḷā nikkhamissāmi, uddaṇḍā3 nikkhamissāmi, upaṭṭhānasālāya nikkhamissāmi, maṇḍapā nikkhamissāmi, rukkhamūlā nikkhamissāmi yāva me na anupādāya āsavehi cittaṁ vimuccissatī'ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ. 'imasmiṁ yeva pubbaṇhasamayaṁ ariyadhammaṁ āharissāmi samāharissāmi adhigacchissāmi phassayissāmi4 sacchikarissāmī'ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ, 'imasmiṁyeva majjhantikasamayaṁ ariyadhammaṁ āharissāmi samāharissāmi adhigacchissāmi phassayissāmi4 sacchikarissāmī'ti cittaṁ paggaṇhāti padahati. sāyanhasamayaṁ - purebhattaṁ pacchābhattaṁ - purimaṁ yāmaṁ - majjhimaṁ yāmaṁ - pacchimaṁ yāmaṁ - kāle - juṇhe vasse - hemante - gimhe - purime vayokhandhe - majjhime vayokhandhe - pacchime vayokhandhe ariyadhammaṁ āharissāmi [pts page 068] [\q  68/]      samāharissāmi adhigacchissāmi phassayissāmi sacchikarissāmī'ti cittaṁ paggaṇhāti padahati. evarūpampi viriyaṁ samādānaṁ vuccati vataṁ na sīlaṁ. jantūti satto naro mānavo poso puggalo jīvo jāgu5 jantu indagu hindagu manujoti 'yo attano sīlavatāni jantu. '

anānupuṭṭho va paresaṁ pāvāti - 'paresa'nti paresaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ; anānupuṭṭhoti apuṭṭho apucchito ayācito anajjhesito apasādito; pāvāti attano sīlaṁ vā vataṁ vā sīlabbataṁ vā pāvadati: ahamasmi sīlasampannoti vā vatasampannoti vā sīlabbatasampannoti vā, jātiyā vā gottena vā kolaputtiyena vā vaṇṇapokkharatāya vā dhanena vā ajjhenena6 vā kammāyatanena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunā, uccākulā pabbajitoti vā mahākulā pabbajitoti vā mahābhogakulā pabbajitoti vā uḷārabhogakulā pabbajitoti vā, ñāto yasassī sagahaṭṭhapabbajitānanti vā, lābhimhi cīvarapiṇḍapātasenāsanagilānappaccayabhesajjaparikkhārānanti vā, vinayadharoti vā dhammakathikoti vā āraññikoti vā rukkhamūlikoti vā piṇḍapātikoti vā paṁsukūlikoti vā tecīvarikoti vā sapadānacārikoti vā khalupacchābhattikoti vā nesajjikoti vā yathāsanthatikoti vā, paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā ākāsānañcāyatanasamāpattiyā lābhīti vā viññāṇañcāyatanasamāpattiyā lābhīti vā ākiñcaññāyatanasamāpattiyā lābhīti vā nevasaññānāsaññāyatanasamāpattiyā lābhīti vā pāvadati katheti bhaṇati dīpayati voharatīti 'anānupuṭṭhova paresaṁ pāvā'.

1. napi passaṁ na nipātessaṁ - sīmu1. 2. aḍḍhā - machasaṁ 3. kuḍḍhā - sīmu1, 4. phusayissāmi - syā. 5. jatu - mu11. jātu - syā machasaṁ
[a] theragāthāpāḷi - paccayattheragāthā - 312. muditattheragāthā - 4112.
6. ajjhānena - sīmu. 1.

[bjt page 96] [\x  96/]
anariyadhammaṁ [pts page 069] [\q  69/]      kusalā tamāhūti - ' kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā; te kusalā evamāhaṁsu: anariyānaṁ eso dhammo, neso dhammo ariyānaṁ, bālānaṁ eso dhammo, neso dhammo paṇḍitānaṁ, asappurisānaṁ eso dhammo, neso dhammo sappurisānanti evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti - anariyadhammaṁ kusalā tamāhu.

yo ātumānaṁ sayameva pāvāti - 'ātumā' vuccati attā. sayameva pāvāti sayameva attānaṁ1 pāvadati: ahamasmi sīlasampannoti vā vatasampannoti vā sīlabbatasampannoti vā, jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunā, uccākulā pabbajitoti vā mahākulā pabbajitoti vā mahābhogakulā pabbajitoti vā uḷārabhogakulā pabbajitoti vā, ñāto yasassī sagahaṭṭhapabbajitānanti vā, lābhīmhi cīvarapiṇḍapātasenāsanagilānappaccayabhesajjaparikkhārānanti vā, suttantikoti vā vinayadharoti vā dhammakathikoti vā āraññikoti vā piṇḍapātikoti vā pa1sukulikoti vā tecīvarikoti vā sapadānacārikoti vā khalupacchābhattikoti vā nesajjikoti vā yathāsanthikoti vā paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā ākāsānañcāyatanasamāpattiyā lābhīti vā viññāṇañcāyatanasamāpattiyā lābhīti vā ākiñcaññāyatanasamāpattiyā lābhīti vā [pts page 070] [\q  70/]      nevasaññānāsaññāyatanasamāpattiyā lābhīti vā pāvadati katheti bhaṇati dīpayati voharatīti yo ātumānaṁ sayameva pāvāti.

tenāha bhagavā:
"yo attano sīlavatāni jantu
anānupuṭṭhova paresaṁ pāvā,
anariyadhammaṁ kusalā tamāhu
yo ātumānaṁ sayameva pāvā"ti.

3 - 4
santo ca bhikkhu abhinibbutatto
itihanti2 sīlesu akatthamāno,
tamariyadhammaṁ kusalā vadanti
yassussadā natthi kuhiñci loke.

santo ca bhikkhu abhinibbutattoti - 'santo'ti rāgassa samitattā santo, dosassa samitattā santo, mohassa samitattā santo, kodhassa, upanāhassa, makkhassa, palāsassa, issāya, macchariyassa, māyāya, sāṭheyyassa, thambhassa, sārambhassa, mānassa, atimānassa, madassa, pamādassa, sabbakilesānaṁ, sabbaduccaritānaṁ, sabbasantāpānaṁ, sabbākusalābhisaṁkhārānaṁ santattā samitattā vūpasamitattā vijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddhoti - santo; bhikkhūti sattannaṁ dhammānaṁ bhinnattā bhikkhu: sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti, bhinnāssa honti pāpakā akusalā dhammā saṁkilesikā ponobhavikā sadarā3 dukkhavipākā āyatiṁ jātijarāmaraṇiyā.

1. attaṁ - sa 2. idahanti - sīmu1 1. saddarā - sa

[bjt page 98] [\x  98/]
1. "pajjena [pts page 071] [\q  71/]      katena attanā (sabhiyāti bhagavā)
parinibbānagato vitiṇṇakaṅkho
vibhavaṁ bhavaṁ ca vippahāya
vusitavā khīṇapunabbhavo1 sa bhikkhū"ti - [a]

santo ca bhikkhu.

abhinibbutattoti - rāgassa nibbāpitattā abhinibbutatto; mohassa nibbāpitattā abhinibbutatto; kodhassa, upanāhassa, makkhassa, palāsassa, issāya, macchariyassa, māyāya, sāṭheyyassa, thambhassa, sārambhassa, mānassa, atimānassa, madassa, pamādassa, sabbakilesānaṁ, sabbaduccaritānaṁ, sabbadarathānaṁ, sabbapariḷāhānaṁ, sabbasantāpānaṁ, sabbākusalābhisaṅkārānaṁ nibbāpitattā abhinibbutattoti 'santo ca bhikkhu abhinibbutatto. '

itihanti2 sīlesu akatthamānoti - 'itiha'nti padasandhi padasaṁsaggo padapāripūri. akkharasamavāyo vyañjanasiliṭṭhatā padānupubbatāpetaṁ3 itihanti. sīlesu akatthamānoti idhekacco katthī hoti vikatthī4; so katthati 'ahamasmi sīlasampanno'ti vā 'vatasampanno'ti vā 'sīlabbatasampanno'ti vā, jātiyā vā gottena vā kolaputtiyena vā vaṇṇapokkharatāya vā dhanena vā ajjhenena6 vā kammāyatanena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunā, uccākulā pabbajitoti vā mahākulā pabbajitoti vā mahābhogakulā pabbajitoti vā uḷārabhogakulā pabbajitoti vā, ñāto yasassī sagahaṭṭhapabbajitānanti vā, lābhimhi cīvarapiṇḍapātasenāsanagilānappaccayabhesajjaparikkhārānanti vā, vinayadharoti vā dhammakathikoti vā āraññikoti vā rukkhamūlikoti vā piṇḍapātikoti vā paṁsukūlikoti vā tecīvarikoti vā sapadānacārikoti vā khalupacchābhattikoti vā nesajjikoti vā yathāsanthatikoti vā, paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā ākāsānañcāyatanasamāpattiyā lābhīti vā viññāṇañcāyatanasamāpattiyā lābhīti vā ākiñcaññāyatanasamāpattiyā lābhīti vā nevasaññānāsaññāyatanasamāpattiyā lābhīti vā katthati vikatthati, evaṁ na katthati na vikatthati, katthanā ārato virato paṭivirato nikkhanto nissaṭo vippamutto visaññutto vimariyādīkatena cetasā viharatīti 'itihanti sīlesu akatthamāno'

tamariyadhammaṁ kusalā vadantīti - 'kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā [pts page 072] [\q  72/]      sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā evaṁ vadanti: 'ariyānaṁ eso dhammo; neso dhammo anariyānaṁ. paṇḍitānaṁ eso dhammo; neso dhammo bālānaṁ. sappurisānaṁ eso dhammo; neso dhammo asappurisānanti evaṁ vadanti, evaṁ kathenti, evaṁ bhaṇanti, evaṁ dīpayanti, evaṁ voharantīti 'tamariyadhammaṁ kusalā vadanti. '

1. khīṇā punabbhavo - sīmu1. 2. idahaṁ - pu 3. padānupubbatānāmetaṁ - sīmu1 4. katthiko hoti vikatthiko - sīmu. 11. [a] suttanipāta - sabhiyasutta.

[bjt page 100] [\x 100/]
yassussadā natthi kuhiñci loketi - 'yassā'ti arahato khīṇāsavassa; ussadāti sattussadā: rāgussado dosussado mohussado mānussado diṭṭhussado kilesussado kammussado. tassime ussadā natthi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā; kuhiñcīti - kuhiñci kimhici katthaci ajjhattaṁ vā bahiddhā vā ajjhattabahiddhā vā; loketi - apāyaloke manussaloke devaloke khandhaloke āyatanaloketi 'yassussadā natthi kuhiñci loke'ti.

tenāha bhagavā:
"santo ca bhikkhu abhinibbutatto
itihanti sīlesu akatthamāno,
tamariyadhammaṁ kusalā vadanti
yassussadā natthi kuhiñci loke"ti.

3 - 5
pakappitā saṅkhatā yassa dhammā
purekkhatā santi avevadātā, 1
yadattanī passati ānisaṁsaṁ
tannissito kuppapaṭiccasantiṁ2.

pakappitā saṅkhatā yassa dhammāti - 'pakappanā'ti dve pakappanā: taṇhāpakappanā ca diṭṭhipakappanā ca - pe -
ayaṁ taṇhāpakappanā - pe -
ayaṁ diṭṭhipakappanā, imā dve pakappanā. saṅkhatāti - saṅkhatā visaṅkhatā abhisaṅkhatā [pts page 073] [\q  73/]      saṇṭhāpitā'ti pi saṅkhatā, atha vā aniccā saṅkhatā paṭiccasamuppannā khayadhammā vayadhammā virāgadhammā nirodhadhammāti pi saṅkhatā; yassāti - diṭṭhigatikassa; dhammā vuccanti dvāsaṭṭhidiṭṭhigatānīti 'pakappitā saṅkhatā yassa dhammā. '

purekkhatā santi avevadātāti - 'purekkhatā'3 ti dve purekkhārā: taṇhāpurekkhāro ca diṭṭhipurekkhāro ca - pe -

ayaṁ diṭṭhipurekkhāro. tassa taṇhāpurekkhāro appahīno diṭṭhipurekkhāro appaṭinissaṭṭho. tassa taṇhāpurekkhārassa appahīnattā diṭṭhipurekkhārassa appaṭinissaṭṭhattā so taṇhaṁ vā diṭṭhiṁ vā purato katvā carati, taṇhādhajo taṇhāketu taṇhādhipateyyo, diṭṭhidhajo diṭṭhiketu diṭṭhādhipateyyo, taṇhāya vā diṭṭhiyā vā parivārito caratīti purekkhatā; santīti santi saṁvijjanti atthi upalabbhanti; avevadātāti avevadātā avodātā aparisuddhā saṁkiliṭṭhā saṁkilesikāti 'purekkhatā santi avevadātā. '

1. avivadātā - su. [pts] 2. santi - sīmu1, 3. purekkhārā - katthaci.

[bjt page 102] [\x 102/]
yadattani passati ānisaṁsanti ' yadattanī'ti yaṁ attani; attā vuccati diṭṭhigataṁ. attano diṭṭhiyā dve ānisaṁse passati: diṭṭhadhammikañca ānisaṁsaṁ samparāyikañca ānisaṁsaṁ. katamo diṭṭhiyā diṭṭhadhammiko ānisaṁso? yaṁdiṭṭhiko satthā hoti, taṁdiṭṭhikā sāvakā honti. taṁdiṭṭhikaṁ satthāraṁ sāvakā sakkaronti garukaronti mānenti pūjenti apacitiṁ karonti labhati ca tato nidānaṁ cīvarapiṇḍapātasenāsanagilānapaccayabhesajjaparikkhāraṁ. ayaṁ diṭṭhiyā diṭṭhadhammiko ānisaṁso. katamo diṭṭhiyā samparāyiko ānisaṁso? ayaṁ diṭṭhi alaṁ nāgattāya vā supaṇṇattāya vā yakkhattāya vā asurattāya vā gandhabbattāya vā mahārājattāya vā indattāya vā brahmattāya vā devattāya vā, ayaṁ diṭṭhi alaṁ [pts page 074] [\q  74/]      suddhiyā visuddhiyā parisuddhiyā muttiyā vimuttiyā parimuttiyā, imāya diṭṭhiyā sujjhanti visujjhanti parisujjhanti muccanti vimuccanti parimuccanti; imāya diṭṭhiyā sujjhissāmi visujjhissāmi parisujjhissāmi muccissāmi vimuccissāmi parimuccissāmīti āyatiṁ phalapāṭikaṅkhī hoti. ayaṁ diṭṭhiyā samparāyiko ānisaṁso. attano diṭṭhiyā ime dve ānisaṁse passati dakkhati oloketi nijjhāyati upaparikkhatīti 'yadattani passati ānisaṁsaṁ'.

taṁnissito kuppapaṭiccasantinti - tisso santiyo: accantasanti tadaṅgasanti sammutisanti. 1 katamā accantasanti? accantasanti vuccati amataṁ nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. ayaṁ accantasanti. katamā tadaṅgasanti? paṭhamajjhānaṁ samāpannassa nīvaraṇā santā honti, dutiyajjhānaṁ samāpannassa vitakkavicārā santā honti, tatiyajjhānaṁ samāpannassa pīti santā hoti, catutthajjhānaṁ samāpannassa sukhadukkhā santā honti, ākāsānañcāyatanaṁ samāpannassa rūpasaññā paṭighasaññā nānattasaññā santā honti, viññāṇañcāyatanaṁ samāpannassa ākāsānañcāyatanasaññā santā hoti, ākiñcaññāyatanaṁ samāpannassa viññāṇañcāyatanasaññā santā hoti nevasaññānāsaññāyatanaṁ samāpannassa ākiñcaññāyatanasaññā santā hoti, ayaṁ tadaṅgasanti. katamā sammutisanti? sammutisanti2 vuccanti dvāsaṭṭhi diṭṭhigatāni, (imā) diṭṭhisantiyo. api ca sammutisanti imasmiṁ atthe adhippetā santīti. taṁ [pts page 075] [\q  75/]      nissito kuppapaṭiccasantinti kuppasantiṁ pakuppasantiṁ eritasantiṁ3 sameritasantiṁ calitasantiṁ ghaṭṭitasantiṁ kappitasantiṁ pakappitasantiṁ aniccaṁ saṅkhataṁ4 paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ, santiṁ nissito assito allīno upagato ajjhosito adhimuttoti tannissito kuppapaṭiccasantiṁ'.

1. sammatisanti - syā 2 sammutisantiyo - sīmu. 11 3. paritasanti - sa. 4. asaṅkhataṁ - sīmu. 1.

[bjt page 104] [\x 104/]
tenāha bhagavā:

"pakappitā saṅkhatā yassa dhammā
purekkhatā santi avevadātā,
yadattanī passati ānisaṁsaṁ
tannissito kuppapaṭiccasanti" nti.

3 - 6
diṭṭhinivesā na hi svātivattā1
dhammesu niccheyya samuggahītaṁ,
tasmā naro tesu nivesanesu
nirassati2 ādiyaticca3 dhammaṁ.

diṭṭhinivesā na hi svātivattāti - 'diṭṭhinivesā'ti 'sassato loko, idameva saccaṁ, moghamañña'nti abhinivesaparāmāso diṭṭhinivesanaṁ. 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti abhinivesaparāmāso diṭṭhinivesananti diṭṭhinivesā; na hi svātivattāti - diṭṭhinivesā na hi svātivattā, 1 [pts page 076] [\q  76/]      durativattā duttarā duppatarā dussamatikkamā dubbītivattāti 'diṭṭhinivesā na hi svātivattā. '

dhammesu niccheyya samuggahītanti - 'dhammesū'ti dvāsaṭṭhi diṭṭhigatesu; niccheyyāti nicchinitvā vinicchinitvā4 vicinitvā pavicinitvā tulayitvā tīrayitvā vibhāvayitvā vibhūtaṁ katvā; samuggahītanti nivesanesu odhiggāho bilaggāho varaggāho koṭṭhāsaggāho uccayaggāho samuccayaggāho, idaṁ saccaṁ tacchaṁ tathaṁ bhūtaṁ yathāsabhāvaṁ5 aviparītaṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttanti - dhammesu niccheyya samuggahītaṁ.

tasmā naro tesu nivesanesūti - 'tasmā'ti - tasmā taṁkāraṇā taṁhetutappaccayā tannidānā; naroti satto naro mānavo poso puggalo jīvo jāgu6 jantu indagu hindagu manujo; tesu nivesanesūti - tesu diṭṭhinivesanesūti 'tasmā naro tesu nivesanesu. '

1. samātivattā - sīmu1. machasaṁ. sa. 2. nidassati - syā. [pts] 3. ādiyati ca. [pts] 4. nicinitvā vicchinitvā 'ti pi pāṭho. 5. yathāvaṁ - sa. 6. jatu - sīmu. 11. jātu - syā.

[bjt page 106] [\x 106/]
nirassati1 ādiyaticca2 dhammanti - ' nirassatī'ti dvīhi kāraṇehi nirassati: paravicchindanāya vā nirassati, anabhisambhuṇanto vā nirassati. kathaṁ paravicchindanāya vā nirassati? paro vicchindeti, so satthā na sabbaññū, dhammo na svākkhāto, gaṇo na supaṭipanno, diṭṭhi na bhaddikā paṭipadā na supaññattā, maggo na niyyāniko, natthettha3 suddhi vā visuddhi vā parisuddhi vā mutti vā vimutti vā parimutti vā, natthettha sujjhanti vā visujjhanti vā parisujjhanti vā muccanti vā vimuccanti vā parimuccanti vā, hīnā nihīnā omakā lāmakā chattakā4 parittāti evaṁ paro vicchindeti. evaṁ vicchindiyamāno satthāraṁ nirassati, dhammakkhānaṁ [pts page 077] [\q  77/]      nirassati, gaṇaṁ nirassati, diṭṭhiṁ nirassati, paṭipadaṁ nirassati, dhammakkhānaṁ nirassati, gaṇaṁ nirassati, diṭṭhiṁ nirassati, paṭipadaṁ nirassati, maggaṁ nirassati, evaṁ paravicchindanāya nirassati. kathaṁ anabhisambhūṇanto nirassati? sīlaṁ anabhisambhūṇanto sīlaṁ nirassati, vataṁ anabhisambhūṇanto vataṁ nirassati, sīlabbataṁ anabhisambhūṇanto sīlabbataṁ nirassati. ādiyaticca dhammanti satthāraṁ gaṇhāti, dhammakkhānaṁ gaṇhāti, gaṇaṁ gaṇhāti diṭṭhiṁ gaṇhāti, paṭipadaṁ gaṇhāti, maggaṁ gaṇhāti parāmasati abhinivisatīti 'nirassati ādiyaticca dhammaṁ. '

tenāha bhagavā:
"diṭṭhinivesā na hi svātivattā
dhammesu niccheyya samuggahītaṁ,
tasmā naro tesu nivesanesu
nirassatī1 ādiyaticca2 dhamma"nti.

3 - 7

dhonassa hi natthi kuhiñca loke
pakappitā diṭṭhi bhavābhavesu,
māyañca mānañca pahāya dhono
sa kena gaccheyya anūpayo so.

dhonassa hi natthi kuhiñci loke pakappitā diṭṭhi bhavābhavesūti 'dhono'ti dhonā vuccati paññā, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāratanaṁ amoho dhammavicayo sammādiṭṭhi. [a] kiṁ kāraṇā dhonā vuccati paññā?

1. nidassati - syā, [pts]. 2. ādiyatica [pts]. 3. na tattha - syā. [pts] 4. jatukkā - sīmu. 11. [pts]
a dhammasaṅgaṇi cittuppādakaṇḍa.

[bjt page 108. [\x 108/]     ]
tāya1 paññāya kāyaduccaritaṁ [pts page 078] [\q  78/]      dhutañca dhotañca sandhotañca niddhotañca, vacīduccaritaṁ dhutañca dhotañca sandhotañca niddhotañca, manoduccaritaṁ dhutañca dhotañca sandhotañca niddhotañca, rāgo dhuto ca dhoto ca sandhoto ca niddhoto ca, doso moho kodho upanāho - makkho - palāso dhuto ca dhoto ca sandhoto ca niddhoto ca, issā dhutā ca dhotā ca sandhotā ca niddhotā ca, sāṭheyyaṁ dhutañca dhotañca sandhotañca niddhotañca, thambho dhuto ca dhoto ca sandhoto ca niddhoto ca, sārambho - māno atimāno - mado - pamādo dhuto ca dhoto ca sandhoto ca niddhoto ca, sabbe kilesā - sabbe duccaritā - sabbe darathā - sabbe pariḷāhā sabbe santāpā - sabbākusalābhisaṅkhārā dhutā ca dhotā ca sandhotā ca niddhotā ca. taṁ kāraṇā dhonā vuccati paññā. atha vā sammādiṭṭhiyā micchādiṭṭhi dhutā ca dhotā ca sandhotā ca niddhotā ca, sammāsaṅkappena micchāsaṅkappo dhuto ca dhoto ca sandhoto ca niddhoto ca, sammāvācāya micchāvācā dhutā ca dhotā ca sandhotā ca niddhotā ca, sammāsaṅkappena micchāsaṅkappo dhuto ca dhoto ca sandhoto ca niddhoto ca, sammākammantena micchākammanto dhuto ca - sammāājīvena micchāājīvo dhuto ca sammāvāyāmena micchāvāyāmo dhuto ca sammāsatiyā micchāsati dhutā ca sammāsamādhinā micchāsamādhi dhuto ca dhoto ca sandhoto ca niddhoto ca sammāñāṇena micchāñāṇaṁ dhutañca sammāvimuttiyā micchāvimutti dhutā ca dhotā ca sandhotā ca niddhotā ca. atha vā ariyena aṭṭhaṅgikena maggena sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā dhutā ca dhotā ca sandhotā ca niddhotā ca. arahā imehi dhoniyehi2 dhammehi upeto samupeto upagato samupagato upapanno samupapanno samannāgato, tasmā arahā dhono. so dhutarāgo dhutapāpo dhutakileso dhutapariḷāhoti 'dhono'.

kuhiñcīti - kuhiñci kimhici katthaci ajjhattaṁ vā bahiddhā vā ajjhattabahiddhā vā; loketi - apāyaloke manussaloke devaloke khandhaloke dhātuloke āyatanaloke. pakappitāti3 dve pakappanā: taṇhāpakappanā [pts page 079] [\q  79/]      ca diṭṭhipakappanā ca
- pe -
ayaṁ diṭṭhipakappanā. bhāvābhavesūti - bhavābhave kammabhave punabbhave, kāmabhave kammabhave kāmabhave punabbhave, rūpabhave kammabhave rūpabhave punabbhave, arūpabhave kammabhave arūpabhave punabbhave punappuna4bhave punappunagatiyā punappunauppattiyā punappunapaṭisandhiyā punappunaattabhāvābhinibbattiyā; " dhonassa hi natthi kuhiñci loke pakappitā diṭṭhi bhavābhavesū"ti - dhonassa kuhiñci loke bhavābhavesu ca kappitā abhisaṁkhatā saṇṭhapitā diṭṭhi natthi na santi na saṁvijjanti nupalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti 'dhonassa hi natthi kuhiñci loke pakappitā diṭṭhi bhavābhavesu.

1. yāya - sīmu1, 2 dhoneyehi - sīmu. 11. pa syā [pts]
. 3. pakappanāti - syā. 4. punappunaṁ - syā, sa.

[bjt page 110] [\x 110/]

māyañca mānañca pahāya dhonoti - māyā vuccati vañcanikā cariyā; idhekacco kāyena duccaritaṁ caritvā vācāya1 duccaritaṁ caritvā manasā duccaritaṁ caritvā tassa paṭicchādanahetu2 pāpikaṁ icchaṁ paṇidahati: mā maṁ jaññāti icchati. mā maṁ jaññāti saṁkappeti. ma maṁ jaññāti vācaṁ bhāsati. mā maṁ jaññāti kāyena parakkamati. yā evarūpā māyā māyāvitā accayā3 vañcanā nikati nikiiṇā4 pariharaṇā guhanā pariguhanā chādanā paricchādanā anuttānīkammaṁ anāvikammaṁ vocchādanā pāpakiriyā, ayaṁ vuccati māyā. [a] mānoti ekavidhena māno: yā cittassa unnati; duvidhena māno: attukkaṁsanamāno paravambhanamāno; tividhena māno: seyyohamasmīti māno sadisohamasmīti māno [pts page 080] [\q  80/]      hīnohamasmīti māno; catubbidhena māno: lābhena mānaṁ janeti, yasena mānaṁ janeti, pasaṁsāya mānaṁ janeti, sukhena mānaṁ janeti; pañcavidhena māno: lābhī'mhi manāpikānaṁ rūpānanti mānaṁ janeti, lābhī'mhi manāpikānaṁ saddānaṁ - gandhānaṁ - rasānaṁ phoṭṭhabbānanti mānaṁ janeti; chabbidhena māno: cakkhusampadāya mānaṁ janeti, sotasampadāya ghānasampadāya - jivhāsampadāya kāyasampadāya - manosampadāya mānaṁ janeti; sattavidhena māno: māno atimāno mānātimāno omāno adhimāno asmimāno micchāmāno; aṭṭhavidhena māno: lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti; navavidhena māno: seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno, sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno, hīnassa seyyohamasmīti māno, hīnassa sadisohamasmīti māno, hīnassa hīnohamasmīti māno, dasavidhena māno: idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunā. yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa, ayaṁ vuccati māno. [a]"māyañca mānañca pahāya dhono"ti - dhono māyañca mānañca pahāya pajahitvā vinodetvā vyantīkaritvā anabhāvaṁ gametvāti 'māyañca mānañca pahāya dhono. '

1. vacasā - syā. 2. tappaṭicchādanahetu - sa. 3. accasarā - syā. machasaṁ 4. kiraṇā - sīmu1 [a] vibhaṅgapāḷi - khuddakavatthuvibhaṅga.

[bjt page 112. [\x 112/]     ]
sa kena gaccheyya anupayo soti - 'upayā'ti dve upayā: taṇhāupayo ca diṭṭhiupayo ca - pe - ayaṁ taṇhūpayo. pe - ayaṁ diṭṭhūpayo. tassa taṇhūpayo pahīno, [pts page 081] [\q  81/]      diṭṭhūpayo paṭinissaṭṭho. taṇhūpayassa pahīnattā diṭṭhūpayassa paṭinissaṭṭhattā anupayo puggalo kena rāgena gaccheyya? kena dosena gaccheyya kena mohena gaccheyya? kena mānena gaccheyya? kāya diṭṭhiyā gaccheyya? kena uddhaccena gaccheyya? kāya vicikicchāya gaccheyya? kehi anusayehi gaccheyya? rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti1 vā thāmagatoti vā? te abhisaṅkhārā pahīnā. abhisaṅkhārānaṁ pahīṇattā gatiyā2 kena gaccheyya nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā, so hetu natthi, paccayo natthi, kāraṇaṁ natthi, yena gaccheyyāti 'sa kena gaccheyya anūpayo so. '

tenāha bhagavā:
"dhonassa hi natthi kuhiñci loke
pakappitā diṭṭhi bhavābhavesu,
māyañca mānañca pahāya dhono
sa kena gaccheyya anūpayo so"ti.

3 - 8

upayo hi dhammesu upeti vādaṁ
anupayaṁ kena kathaṁ vadeyya
attaṁ nirattaṁ na hi tassa atthi
adhosi so diṭṭhimidheva sabbaṁ3.

upayo hi dhammesu upeti vādanti - 'upayo'ti dve upayā: taṇhūpayo ca diṭṭhūpayo ca - pe -

ayaṁ diṭṭhūpayo. tassa taṇhūpayo appahīno, diṭṭhūpayo appaṭinissaṭṭho. taṇhūpayassa appahīnattā diṭṭhūpayassa appaṭinissaṭṭhattā dhammesu vādaṁ upeti: rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṁ [pts page 082] [\q  82/]      gatoti vā thāmagatoti vā. te abhisaṅkhārā appahīnā. abhisaṅkhārānaṁ appahīnattā gatiyā vādaṁ upeti: nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevanaññīnāsaññīti vā vādaṁ upeti upagacchati gaṇhāti parāmasati abhinivisatīti 'upayo hi dhammesu upeti vādaṁ. '

1. aniṭṭhagato - manupa. 2. gatiyā paraṁ - sīmu1. gatiyo - sīmu11. 3. sabbā - sīmu 1. sa.
[bjt page 114] [\x 114/]
anūpayaṁ kena kathaṁ vadeyyāti - 'upayāti' dve upayā: taṇhūpayo ca diṭṭhūpayo ca - pe -
ayaṁ diṭṭhūpayo. tassa taṇhūpayo pahīno diṭṭhūpayo paṭinissaṭṭho. taṇhūpayassa pahīnattā diṭṭhūpayassa paṭinissaṭṭhattā anūpayaṁ puggalaṁ kena rāgena vadeyya? kena dosena vadeyya? kena mohena vadeyya? kena mānena vadeyya? kāya diṭṭhiyā vadeyya? kena uddhaccena vadeyya? kāya vicikicchāya vadeyya? kehi anusayehi vadeyya rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṁ gatoti1 vā thāmagatoti vā? te abhisaṅkhārā pahīnā. abhisaṅkhārānaṁ pahīnattā gatiyā2 kena vadeyya nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā, so hetu natthi, paccayo natthi, kāraṇaṁ natthi, yena3 vadeyya katheyya bhaṇeyya dīpayeyya vohareyyā ti 'anūpayaṁ kena kathaṁ vadeyya. '

attaṁ nirattaṁ na hī tassa atthīti - 'attā'ti sassatadiṭṭhi4 natthi; nirattāti - muñcitabbaṁ natthi. yassatthi gahitaṁ, tassatthi muñcitabbaṁ; yassatthi muñcitabbaṁ, tassatthi gahitaṁ; gahaṇa5muñcanā samatikkanto 6 arahā vuddhiparihānivītivatto. so vutthavāso ciṇṇacaraṇo gataddho gatadiso. jātimaraṇasaṁsāro natthi tassa punabbhavoti 'attaṁ nirattaṁ na hi tassa atthi. '

adhosi [pts page 083] [\q  83/]      so diṭṭhimidheva sabbanti - tassa dvāsaṭṭhi diṭṭhigatāni pahīnāni samucchinnāni vupasantāni paṭippassaddhāni abhabbuppattikāni ñāṇagginā daḍḍhāni. so sabbaṁ diṭṭhigataṁ idheva adhosi dhuni7 sandhuni niddhuni pajahi vinodesi vyantiṁ akāsi anabhāvaṁ gamesīti 'adhosi so diṭṭhimidheva sabba'nti.

tenāha bhagavā:

"upayo hi dhammesu upeti vādaṁ
anūpayaṁ kena kathaṁ vadeyya,
attaṁ nirattaṁ na hi tassa atthi
adhosi so diṭṭhimidheva sabba"nti.

duṭṭhaṭṭhakasuttaniddeso tatiyo.

1. aniṭṭhāgato - manupa. 2. gatiyā paraṁ - sīmu. 1 gatiyo - sīmu11. 3. kena - sīmu1. 4. attānudiṭṭhi - mu. 1 machasaṁ. 5. gahaṇaṁ - samu1. machasaṁ 6. samatikkamanto - manupa. 7. diṭṭhi dhuni - sīmu1.

[bjt page 116] [\x 116/]

4.
suddhaṭṭhakasuttaniddeso

atha suddhaṭṭhakasuttaniddeso vuccati*

4 - 1

passāmi [pts page 084] [\q  84/]      suddhaṁ paramaṁ arogaṁ
diṭṭhena saṁsuddhi narassa hoti,
vābhijānaṁ1 paramanti ñatvā
suddhānupassī pacceti ñāṇaṁ.

passāmi suddhaṁ paramaṁ āroganti - 'passāmi suddha'nti passāmi suddhaṁ, dakkhāmi suddhaṁ, olokemi suddhaṁ, nijjhāyāmi suddhaṁ, upaparikkhāmi suddhaṁ; paramaṁ aroganti - paramaṁ ārogyappattaṁ2 khemappattaṁ tāṇappattaṁ lenappattaṁ saraṇappattaṁ abhayappattaṁ accutappattaṁ nibbānappattanti 'passāmi suddhaṁ paramaṁ arogaṁ. '

diṭṭhena saṁsuddhi narassa hotīti - cakkhuviññānena3 rūpadassanena narassa suddhi visuddhi parisuddhi mutti vimutti parimutti hoti; naro sujjhati visujjhati parisujjhati muccati vimuccati parimuccatīti 'diṭṭhena saṁsuddhi narassa hoti. '

evābhijānaṁ paramanti ñatvāti - evaṁ abhijānanto ājānanto vijānanto paṭivijānanto paṭivijjhanto idaṁ paramaṁ aggaṁ4 seṭṭhaṁ viseṭṭhaṁ pāmokkhaṁ uttamaṁ pavaranti ñatvā jānitvā tulayitvā vibhāvayitvā vibhūtaṁ katvāti 'evābhijānaṁ paramanti ñatvā. '

suddhānupassī [pts page 085] [\q  85/]      pacceti ñāṇanti - yo suddhaṁ passati, so suddhānupassī; pacceti ñāṇanti - cakkhuviññāṇaṁ rūpadassane na ñāṇanti pacceti, maggoti pacceti, patho'ti pacceti, niyyānanti5 paccetīti 'suddhānupassī pacceti ñāṇa'nti.
tenāha bhagavā:

"passāmi suddhaṁ paramaṁ aroga1
diṭṭhena saṁsuddhi narassa hoti,
evābhijānaṁ paramanti ñatvā
suddhānupassī pacceti ñāṇa"nti.

*na dissate 'yaṁ pāṭho kesuci potthakesu. 1. etābhijānaṁ - su 2. arogappattaṁ - machasaṁ 3. cakkhuviññāṇaṁ - sīmu1 4. taṁ aggaṁ - sīmu11. 5. nīyāṇanti - [pts.]

[bjt page 118] [\x 118/]
4 - 2
diṭṭhena ce suddhi narassa hoti
√āṇena vā so pajahāti dukkhaṁ,
aññena so sujjhati sopadhīko
diṭṭhi hi naṁ pāva tathā vadānaṁ.

diṭṭhena ce suddhi narassa hotīti - cakkhuviññāṇena1 rūpadassanena ce narassa suddhi visuddhi parisuddhi mutti vimutti parimutti hoti, naro sujjhati visujjhati parisujjhati, muccati vimuccati parimuccatīti 'diṭṭhena ce suddhi narassa hoti. '

√āṇena vā so pajahāti dukkhanti - cakkhuviññāṇena1 rūpadassanena ce nare jātidukkhaṁ pajahāti, 2 jarādukkhaṁ pajahāti, vyādhidukkhaṁ pajahāti, maraṇadukkhaṁ pajahāti, sokaparidevadukkhadomanassūpāyāsadukkhaṁ pajahātīti 'ñāṇena va so pajahāti dukkhaṁ. '

aññena so sujjhati sopadhīkoti - aññena asuddhi maggena micchāpaṭipadāya aniyyāṇikapathena aññatra satipaṭṭhānehi aññatra sammappadhānehi aññatra iddhipādehi aññatra indriyehi aññatra balehi aññatra bojjhaṅgehi aññatra ariyā aṭṭhaṅgikamaggā3 naro sujjhati visujjhati parisujjhati [pts page 086] [\q  86/]      muccati (vimuccati) parimuccati; sopadhikoti sarāgo sadoso samoho samāno sataṇho sadiṭṭhi sakileso saupādānoti 'aññena so sujjhati sopadhīko'.

diṭṭhi hi naṁ pāva tathā vadānanti - sā ca diṭṭhi naṁ puggalaṁ pāvadati: 'iti ca yaṁ puggalo micchādiṭṭhiko viparītadassano'ti; tathā vadānanti - tathā vadantaṁ kathentaṁ bhaṇantaṁ dīpayantaṁ voharantaṁ, 'sassato loko idameva saccaṁ moghamañña'nti tathā vadantaṁ kathentaṁ bhaṇantaṁ dīpayantaṁ voharantaṁ, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā idameva saccaṁ moghamañña'nti tathā vadantaṁ kathentaṁ bhaṇantaṁ dīpayantaṁ voharantanti 'diṭṭhi hi naṁ pāva tathāvadānaṁ'.

tenāha bhagavā:

"diṭṭhena ce suddhi narassa hoti
√āṇena vā so pajahāti dukkhaṁ,
aññena so sujjhati sopadhīko
diṭṭhī hi naṁ pāva tathā vadāna"nti.

1. cakkhuviññāṇaṁ - sīmu1 machasaṁ 2 pajahati - sīmu11 3. aṭṭhaṅgikamaggena - syā

[bjt page 120] [\x 120/]
4 - 3

na brāhmaṇo aññato suddhimāha
diṭṭhe sute sīlavate1 mute vā,
puññe ca pāpe ca anūpalitto
attañjaho nayidha pakubbamāno.

na brāhmaṇo aññato suddhimāha diṭṭhe sute sīlavate mute vāti nā'ti paṭikkhepo; brāhmaṇoti sattannaṁ dhammānaṁ bāhitattā brāhmaṇo: sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, [pts page 087] [\q  87/]      rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. " bāhetvā sabbapāpakāni (sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā". [a]

na brāhmaṇo aññato suddhimāhāti - brāhmaṇo aññena asuddhimaggena micchāpaṭipadāya aniyyāṇakapathena aññatra satipaṭṭhānehi aññatra sammappadhānehi aññatra iddhipādehi aññatra indriyehi aññatra balehi aññatra bojjhaṅgehi aññatra ariyena aṭṭhaṅgikena maggena suddhiṁ visuddhiṁ parisuddhiṁ muttiṁ vimuttiṁ parimuttiṁ nāha na katheti na bhaṇati na dīpayati na voharatīti 'na brāhmaṇo aññato suddhimāha. '

diṭṭhe sute sīlavate mute vāti - santeke samaṇabrāhmaṇā diṭṭhasuddhikā2 te ekaccānaṁ rūpānaṁ dassanaṁ maṅgalaṁ paccenti. ekaccānaṁ rūpānaṁ dassanaṁ amaṅgalaṁ paccenti.

katamesaṁ rūpānaṁ dassanaṁ maṅgalaṁ paccenti? te kālato vuṭṭhahitvā abhimaṅgalagatāni rūpāni passanti: caṭaka3sakuṇaṁ passanti. phussabeluvalaṭṭhiṁ4 passanti. gabbhinitthiṁ passanti kumārakaṁ khandhe āropetvā gacchantaṁ passanti. puṇṇaghaṭaṁ passanti. rohitamacchaṁ passanti. ājaññaṁ passanti. ājaññarathaṁ passanti. usabhaṁ [pts page 08] [\q   8/]      passanti. gokapilaṁ passanti. evarūpānaṁ rūpānaṁ dassanaṁ maṅgalaṁ paccenti.

katamesaṁ rūpānaṁ dassanaṁ amaṅgalaṁ paccenti? palālapuñjaṁ passanti takkaghaṭaṁ passanti rittaghaṭaṁ passanti. naṭaṁ passanti. naggasamaṇaṁ passanti. kharaṁ passanti. kharayānaṁ passanti. ekayuttayānaṁ passanti. kāṇaṁ passanti. kuṇiṁ passanti. khañjaṁ passanti. pakkhahataṁ passanti. jiṇṇakaṁ passanti. byādhitaṁ5 passanti. mataṁ passanti. evarūpānaṁ rūpānaṁ dassanaṁ amaṅgalaṁ paccenti.

ime te6 samaṇabrāhmaṇā diṭṭhasuddhikā. 2 te diṭṭhena suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti.

1. sīlabbate - samu1. 2. diṭṭhisuddhikā - sīmu1. sa. machasaṁ 3. vāta - syā. cātaka sīmu1 4. veluvalaṭṭhaṁ - syā. machasaṁ. 5. byādhikaṁ - sīmu1. syā machasaṁ. 6. iccete - syā. machasaṁ
[a] suttanipāta - sahiyasutta.

[bjt page 122] [\x 122/]
santeke samaṇabrāhmaṇā sutasuddhikā. te ekaccānaṁ saddānaṁ savaṇaṁ maṅgalaṁ paccenti. ekaccānaṁ saddānaṁ savaṇaṁ amaṅgalaṁ paccenti.

katamesānaṁ saddānaṁ savaṇaṁ maṅgalaṁ paccenti? te kālato vuṭṭhahitvā abhimaṅgalagatāni saddāni1 suṇanti: vaḍḍhāti vā, vaḍḍhamānāti vā, puṇṇāti vā, phussāti vā, asokāti vā, sumanāti vā, sunakkhattāti vā, sumaṅgalāti vā, sirīti vā, sirivaḍḍhāti vā evarūpānaṁ saddānaṁ savaṇaṁ maṅgalaṁ paccenti.

katamesaṁ saddānaṁ savaṇaṁ amaṅgalaṁ paccenti? kāṇoti vā, kuṇīti vā, khañjāti vā, pakkhahatoti vā, jiṇṇakoti vā, byādhitoti vā, matoti vā chinnanti vā, bhinnanti vā, daḍḍhanti vā, naṭṭhanti vā, natthīti vā, evarūpānaṁ saddānaṁ savaṇaṁ amaṅgalaṁ paccenti.

ime te samaṇabrāhmaṇā sutasuddhikā. te sutena suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti.

santeke samaṇabrāhmaṇā sīlasuddhikā. te sīlamattena saṁyamamattena saṁvaramattena avītikkamamattena suddhiṁ [pts page 089] [\q  89/]      visuddhiṁ parisuddhiṁ muttiṁ vimuttiṁ parimuttiṁ paccenti.

samaṇo maṇḍikā2putto evamāha: "catuhi kho ahaṁ thapati3 dhammehi samannāgataṁ purisapuggalaṁ paññāpemi sampannakusalaṁ paramakusalaṁ uttamapattippattaṁ samaṇaṁ ayojjhaṁ. katamehi catuhi? idha thapati3 na kāyena pāpakaṁ kammaṁ karoti. na pāpikaṁ vācaṁ bhāsati. na pāpakaṁ saṁkappaṁ saṁkappeti. na pāpakaṁ ājīvaṁ ājīvati. imehi kho ahaṁ thapati catuhi dhammehi samannāgataṁ purisapuggalaṁ paññāpemi sampannakusalaṁ paramakusalaṁ uttamapattippattaṁ samaṇaṁ ayojjhaṁ"5[a.] evameva santeke samaṇabrāhmaṇā sīlasuddhikā. te sīlamattena saṁyamamattena saṁvaramattena avītikkamamattena suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti.

santeke samaṇabrāhmaṇā vatasuddhikā. te hatthivatikā vā honti. assavatikā vā honti. govatikā vā honti. kukkuravatikā vā honti. kākavatikā vā honti. vāsudevavatikā vā honti. baladevavatikā vā honti. puṇṇabhaddavatikā vā honti. maṇibhaddavatikā vā honti. aggivatikā vā honti. nāgavatikā vā honti. supaṇṇavatikā vā honti. yakkhavatikā vā honti. asuravatikā vā honti. gandhabbavatikā vā honti. mahārājavatikā vā honti. candavatikā vā honti. suriyavatikā vā honti. indavatikā vā honti. brahmavatikā vā honti. devavatikā vā honti. disāvatikā vā honti. ime te samaṇabrāhmaṇā vatasuddhikā. te vatena suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti.
1. saddānaṁ - sīmu1. machasaṁ. 2. muṇḍikā - syā. 3. gahapati - sīmu. 1. machasaṁ. 4. gahapati - sīmu1. 5. ayojjaṁ - machasaṁ
[a] majjhimanikāya - samaṇa maṇḍikāsutta.

[bjt page 124] [\x 124/]
santeke samaṇabrāhmaṇā mutasuddhikā. te kālato vuṭṭhahitvā paṭhaviṁ āmasanti. haritaṁ āmasanti. gomayaṁ [pts page 090] [\q  90/]      āmasanti. kacchapaṁ āmasanti. phālaṁ1 akkamanti2. tilavāhaṁ āmasanti. phussa3tilaṁ khādanti. phussa3telaṁ makkhenti. phussadantakaṭṭhaṁ khādanti. phussamattikāya nahāyanti. phussasāṭakaṁ nivāsenti. phussaveṭhaṁ veṭhenti. ime te samaṇabrāhmaṇā mutasuddhikā. te mutena suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti.

na brāhmaṇo aññato suddhimāha diṭṭhe sute silavate mute vāti brāhmaṇo diṭṭhasuddiyāpi suddhiṁ nāha; sutasuddhiyāpi suddhiṁ nāha; sīlasuddhiyāpi suddhiṁ nāha; vatasuddhiyāpi suddhiṁ nāha; mutasuddhiyāpi suddhiṁ nāha, na katheti, na bhaṇati, na dīpayati, na voharatīti 'na brāhmaṇo aññato suddhimāha diṭṭhe sute sīlavate mute vā. '

puññe ca pāpe ca anūpalittoti - puññaṁ vuccati yaṁ kiñci tedhātukaṁ kusalābhisaṅkhāraṁ; apuññaṁ vuccati sabbaṁ akusalaṁ. yato puññābhisaṅkhāro ca apuññābhisaṅkhāro ca āneñjābhisaṅkhāro pahīnā honti ucchinnamūlā tālāvatthukatā anabhāvaṅgatā āyatiṁ anuppādadhammā, ettāvatā puññe ca pāpe ca na limpati na saṁlimpati, na upalimpati, alitto asaṁlitto4 anupalitto nikkhanto nissaṭo vippamutto visaññutto vimariyādīkatena cetasā viharatīti 'puññe ca pāpe ca anūpalitto. '

attañjaho nayidha pakubbamānoti - 'attañjaho'ti attadiṭṭhijaho, attaṁ jahoti gāhajaho, attaṁ jahoti taṇhāvasena diṭṭhivasena gahitaṁ parāmaṭṭhaṁ abhiniviṭṭhaṁ ajjhositaṁ [pts page 091] [\q  91/]      adhimuttaṁ, sabbaṁ5 taṁ cattaṁ hoti vantaṁ muttaṁ pahīnaṁ paṭinissaṭṭhaṁ; nayidha pakubbamānotipuññābhisaṅkhāraṁ6 vā apuññābhisaṅkhāraṁ vā āneñjābhisaṅkhāraṁ vā akubbamāno ajanayamāno asañjanayamāno anibbattayamāno anabhinibbattayamānoti 'attaṁ jaho nayidha pakubbamāno. '

tenāha bhagavā:

"na brāhmaṇo aññato suddhimāha
diṭṭhe sute sīlavate mute vā,
puññe ca pāpe ca anūpalitto
attaṁjaho nayidha pakubbamāno"ti.

4 - 4

purimaṁ pahāya aparaṁ sitā se
ejānugā te na taranti saṅgaṁ,
te uggahāyanti nirassajanti
kapīva sākhaṁ pamukha7ṅgahāya.

1. jālaṁ - syā. 2. phalaṁ āmasanti. machasaṁ 3. pussa - syā. sīmu1. 4. apalitto - machasaṁ 5. sabbassa - sīmu1. 6. saṅkhāro - sīmu1 7. pamuñca - sīmu. 1

[bjt page 126] [\x 126/]
purimaṁ pahāya aparaṁ sitā seti - purimaṁ satthāraṁ pahāya aparaṁ satthāraṁ nissitā, purimaṁ dhammakkhānaṁ pahāya aparaṁ dhammakkhānaṁ nissitā, purimaṁ gaṇaṁ pahāya aparaṁ gaṇaṁ nissitā, purimaṁ diṭṭhiṁ pahāya aparaṁ diṭṭhiṁ nissitā, purimaṁ paṭipadaṁ pahāya aparaṁ paṭipadaṁ nissitā, purimaṁ maggaṁ pahāya aparaṁ maggaṁ nissitā sannissitā allīnā upagatā ajjhositā adhimuttāti 'purimaṁ pahāya aparaṁ sitā se. '

ejānugā te na taranti saṅganti - ejā vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ;[a] ejānugāti ejānugā ejānugatā ejānusaṭā ejāyāpannā patitā abhibhūtā pariyādinnacittā; te na taranti saṅganti - rāgasaṅgaṁ dosasaṅgaṁ mohasaṅgaṁ mānasaṅgaṁ diṭṭhisaṅgaṁ kilesasaṅgaṁ duccaritasaṅgaṁ na taranti, na uttaranti, na samatikkamanti, na vītivattantīti 'ejānugā te na taranti saṅgaṁ'.

te uggahāyanti nirassajantīti - satthāraṁ gaṇhanti, taṁ muñcitvā aññaṁ satthāraṁ gaṇhanti, dhammakkhānaṁ gaṇhanti, [pts page 092] [\q  92/]      taṁ muñcitvā aññaṁ dhammakkhānaṁ gaṇhanti; gaṇaṁ gaṇhanti, taṁ muñcitvā aññaṁ gaṇaṁ gaṇhanti; diṭṭhiṁ gaṇhanti, taṁ muñcitvā aññaṁ diṭṭhiṁ gaṇhanti; paṭipadaṁ gaṇhanti, taṁ muñcitvā aññaṁ paṭipada1 gaṇhanti; maggaṁ gaṇhanti, taṁ muñcitvā aññaṁ maggaṁ gaṇhanti; gaṇhanti ca muñcanti1 ca ādiyanti ca nirassajanti cāti 'te uggahāyanti nirassajanti'.

kapī'va sākhaṁ pamukhaṅgahāyāti - yathā makkaṭo araññe pavane caramāno sākhaṁ gaṇhāti, taṁ muñcitvā aññaṁ sākhaṁ gaṇhāti, taṁ muñcitvā aññaṁ sākhaṁ gaṇhāti. evameva puthusamaṇabrāhmaṇā puthudiṭṭhigatāni gaṇhanti ca muñcanti ca ādiyanti ca nirassajanti cāti 'kapī va sākhaṁ pamukhaṅgahāya2'.

tenāha bhagavā:

" purimaṁ pahāya aparaṁ sitā se
ejānugā te na taranti saṅgaṁ,
te uggahāyanti nirassajanti
kapīva sākhaṁ pamukhaṅgahāyā"ti.

4 - 5

sayaṁ samādāya vatāni jantu
uccāvacaṁ gacchati saññasatto,
vidvā ca3 vedehi samecca dhammaṁ
na uccāvacaṁ gacchati bhūripañño.

1. pamuñcanti - sa. 2. pamuñcaggahāya - sīmu1. 3. viddhā - syā machasaṁ [a] dhammasaṅgaṇī - cittuppādakaṇḍa.

[bjt page 128] [\x 128/]

sayaṁ samādāya vatāni jantūti - 'sayaṁ samādāyāti sāmaṁ samādāya; vatānīti - hatthivataṁ vā assavataṁ vā govataṁ vā kukkuravataṁ vā kākavataṁ vā vāsudevavataṁ vā baladevavataṁ vā puṇṇabhaddavataṁ vā maṇibhaddavataṁ vā aggivataṁ vā nāgavataṁ vā supaṇṇavataṁ vā yakkhavataṁ vā asuravataṁ vā - pe -
disāvataṁ vā, ādāya samādāya diyitvā samādiyitvā gaṇhitvā parāmasitvā abhinivisitvā; jantūti - satto naro [pts page 093  [\q  93/]     - ] pe - manujoti ' sayaṁ samādāya vatāni jantu. '

uccāvacaṁ gacchati saññasattoti - satthārato satthāraṁ gacchati, dhammakkhānato dhammakkhānaṁ gacchati, gaṇato gaṇaṁ gacchati, diṭṭhiyā diṭṭhiṁ gacchati, paṭipadāto paṭipadaṁ gacchati, maggato maggaṁ gacchati; saññasattoti - kāmasaññāya vyāpādasaññāya vihiṁsāsaññāya diṭṭhisaññāya satto visatto āsatto laggo laggito paḷibuddho, yathā bhittikhīle vā nāgadante vā bhaṇḍaṁ sattaṁ visattaṁ āsattaṁ laggaṁ laggitaṁ paḷibuddhaṁ; evameva kāmasaññāya vyāpādasaññāya vihiṁsāsaññāya diṭṭhisaññāya satto visatto āsatto laggo laggito paḷibuddhoti 'uccāvacaṁ gacchati saññasatto. '

vidvā1 ca vedehi samecca dhammanti - 'vidvā'ti vidvā vijjāgato ñāṇī vibhāvī medhāvī; vedehīti - vedā vuccanti catusu maggesu ñāṇaṁ, paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi, tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato2 accutappatto3 amatagato amatappatto nibbānagato nibbānappatto; vedānaṁ vā antagatoti vedagū, vedehi vā antaṁ gatoti vedagu, sattannaṁ vā dhammānaṁ viditattā vedagu: sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo vidito hoti, doso vidito hoti, moho vidito hoti, māno vidito hoti, viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇīyā.

1. " vedāni viceyya kevalāni (sabhiyāti bhagavā)
samaṇānaṁ yānipatti4 brāhmaṇānaṁ,
sabbavedanāsu vītarāgo
sabbaṁ vedamaticca vedagu so"ti.

1. viddhā - syā. machasaṁ. 2. accutiṁgato - sa. 3. accutippatto - sa 4. dhanti - sīmu1. machasaṁ.

[bjt page 130] [\x 130/]
vidvā [pts page 094] [\q  94/]      ca vedehi samecca dhammanti - samecca abhisamecca dhammaṁ; 'sabbe saṅkhārā aniccā'ti samecca abhisamecca dhammaṁ; 'sabbe saṅkhārā dukkhā'ti samecca abhisamecca dhammaṁ; 'avijjā paccayā saṅkharā'ti samecca abhisamecca dhammaṁ; 'saṅkhārapaccayā viññāṇa'nti samecca abhisamecca dhammaṁ; 'viññāṇapaccayā nāmarūpanti nāmarūpapaccayā saḷāyatananti saḷāyatanapaccayā phassoti phassapaccayā vedanāti vedanāpaccayā taṇhāti - taṇhāpaccayā upādānanti upādānapaccayā bhavoti bhavapaccayā jātīti jātipaccayā jarāmaraṇa'nti samecca abhisamecca dhammaṁ; 'avijjānirodhā saṅkhāranirodho'ti samecca abhisamecca dhammaṁ; 'saṅkhāranirodhā viññāṇanirodho'ti samecca abhisamecca dhammaṁ; viññāṇanirodhā nāmarūpanirodho'ti - nāmarūpanirodhā saḷāyatananirodhoti saḷāyatananirodhā phassanirodhoti - phassanirodhā vedanānirodhoti vedanānirodhā taṇhānirodhoti taṇhānirodhā upādānanirodhoti upādānanirodhā bhavanirodhoti bhavanirodhā jātinirodhoti jātinirodhā jarāmaraṇanirodho'ti samecca abhisamecca dhammaṁ; 'idaṁ dukkha'nti samecca abhisamecca dhammaṁ; 'ayaṁ dukkhasamudayo'ti - ayaṁ dukkhanirodhoti - ayaṁ dukkhanirodhagāminīpaṭipadāti samecca abhisamecca dhammaṁ; 'ime āsavā'ti samecca abhisamecca dhammaṁ; 'ayaṁ āsavasamudayo'ti - aya1 āsavanirodhoti - ayaṁ āsavanirodhagāminīpaṭipadāti samecca abhisamecca dhammaṁ, 'ime dhammā abhiññeyyā'ti samecca abhisamecca dhammaṁ, ime dhammā pariññeyyāti - ime dhammā pahātabbāti - ime dhammā bhāvetabbāti - ime dhammā sacchikātabbā'ti samecca abhisamecca dhammaṁ; channaṁ phassāyatanānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca samecca abhisamecca [pts page 095] [\q  95/]      dhammaṁ; catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; 'yaṁ kiñci samudayadhammaṁ, sabbaṁ taṁ nirodhadhamma'nti samecca abhisamecca dhammanti 'vidvā ca vedehi samecca dhammaṁ'.

na uccāvacaṁ gacchati bhūripaññoti - na satthārato satthāraṁ gacchati, na dhammakkhānato dhammakkhānaṁ gacchati, na diṭṭhiyā diṭṭhiṁ gacchati, na paṭipadāya paṭipadaṁ gacchati, na maggato maggaṁ gacchati. bhūripaññoti bhūripañño mahāpañño puthupañño hāsupañño1 javanapañño tikkhapañño nibbedhikapañño; bhūri vuccati paṭhavī, tāya paṭhavīsamāya paññāya vipulāya vitthatāya samannāgatoti ' na uccāvacaṁ gacchati bhūripañño. '

1. hāsapañño[pts]

[bjt page 132] [\x 132/]
tenāha bhagavā:
"sayaṁ samādāya vatāni jantu
uccāvacaṁ gacchati saññasatto,
vidvā ca vedehi samecca dhammaṁ
uccāvacaṁ gacchati bhūripañño"ti.

4 - 6
sa sabbadhammesu1 visenibhūto
yaṁ kiñci diṭṭhaṁ va sutaṁ mutaṁ vā,
tameva dassiṁ vivaṭaṁ carantaṁ
kenīdha lokasmiṁ vikappayeyya.

sa sabbadhammesu visenibhūto yaṁ kiñci diṭṭhaṁ va sutaṁ mutaṁ vāti senā vuccati mārasenā; kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, rāgo mārasenā, doso mārasenā, moho mārasenā, kodho - upanāho - pe - sabbākusalābhisaṅkhārā mārasenā. vuttaṁ hetaṁ bhagavatā:

1. " kāmā [pts page 096] [\q  96/]      te paṭhamā senā dutiyā arati vuccati,
tatiyā khuppipāsā te catutthī taṇhā paccati.

2. pañcami2 thīnamiddhaṁ te chaṭṭhā bhīrū pavuccati,
sattamī3 vicikicchā te makkho thambho te aṭṭhamo.

3. lābho siloko sakkāro micchāladdho ca yo yaso,
yo cattānaṁ samukkaṁse pare ca avajānati.

4. esā namuci te senā kaṇhassābhippahāriṇī,
na naṁ asūro jināti jetvā ca labhate sukha"nti [a]

yato catuhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā, so vuccati visenibhūto; so diṭṭhe visenibhūto suto visenibhūto mute visenibhūto viññāte visenibhūtoti - sa sabbadhammesu4 visenibhūto yaṁ kiñci diṭṭhaṁ va sutaṁ mutaṁ vā.

1. sabbesu dhammesu - sīmu1. 2. pañcamaṁ - syā 3. sattamaṁ - sīmu1 4. sabbesu dhammesu - samu1 [a]suttanipāta - padhānasutta.

[bjt page 134] [\x 134/]
tameva dassiṁ vivaṭaṁ carantanti - tameva suddhadassiṁ visuddhadassiṁ parisuddhadassiṁ vodānadassiṁ pariyodānadassiṁ; atha vā suddhadassanaṁ visuddhadassanaṁ parisuddhadassanaṁ vodānadassanaṁ pariyodānadassanaṁ; vivaṭanti taṇhāchadanaṁ diṭṭhichadanaṁ kilesachadanaṁ duccaritachadanaṁ, tāni chadanāni vivaṭāni honti viddhaṁsitāni ugghāṭitāni samugghāṭitāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni; carantanti carantaṁ vicarantaṁ irīyantaṁ vattentaṁ pālentaṁ yapentaṁ yāpentanti tameva dassiṁ vivaṭaṁ carantaṁ.

kenīdha [pts page 097] [\q  97/]      lokasmiṁ vikappayeyyāti - kappāti dve kappā: taṇhākappo ca diṭṭhikappo ca - - pe -

ayaṁ diṭṭhikappo. tassa taṇhākappo pahīno, diṭṭhikappo paṭinissaṭṭho. taṇhākappassa pahīnattā diṭṭhikappassa paṭinissaṭṭhattā kena rāgena kappeyya? kena dosena kappeyya? kena mohena kappeyya? kena mānena kappeyya? kāya diṭṭhiyā kappeyya? kena uddhaccena kappeyya? kāya vicikicchāya kappeyya? kehi anusayehi kappeyya rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṁ gatoti vā thāmagatoti vā? te1 abhisaṅkhārā pahīnā. abhisaṅkhārānaṁ pahīnattā gatiyā2 kena kappeyya nerayikoti vā, tiracchānayonikoti vā, pettivisayikoti vā, manussoti vā, devoti vā, rūpīti vā, arūpīti vā, asaññīti vā, nevasaññīnāsaññīti vā? so hetu natthi paccayo natthi kāraṇaṁ natthi, yena kappeyya vikappeyya vikappaṁ āpajjeyya; lokasminti apāyaloke manussaloke devaloke khandhaloke dhātuloke āyatanaloketi 'kenīdha lokasmiṁ vikappayeyya. '

tenāha bhagavā:

" sa sabbadhammesu visenibhūto
yaṁ kiñci diṭṭhaṁ va sutaṁ mutaṁ vā,
tameva dassiṁ vivaṭaṁ carantaṁ
kenīdha lokasmiṁ vikappayeyyā"ti.

4 - 7

na kappayanti na purekkharonti
accantasuddhiṁti3 na te vadanti,
ādānaganthaṁ gathitaṁ4 visajja
āsaṁ na kubbanti kuhiñci loke.

1. ete - manupa. 2. gatiyo - sīmu11, 3. accantasuddhi - sīmu11, machasaṁ 4. gadhitaṁ - sīmu. 1.

[bjt page 136] [\x 136/]
na kappayanti na purekkharontīti - 'kappā'ti dve kappa: taṇhākappo ca diṭṭhikappo ca - pe -

ayaṁ diṭṭhikappo. tesaṁ taṇhākappo pahīno, diṭṭhikappo paṭinissaṭṭho. taṇhā kappassa pahīnattā diṭṭhikappassa paṭinissaṭṭhattā taṇhākappaṁ vā [pts page 098] [\q  98/]      na kappenti1 na janenti na sañjanenti na nibbattenti nābhinibbattentīti na kappayanti; na purekkharontīti 'purekkhārā'ti dve purekkhārā: taṇhāpurekkhāro ca diṭṭhipurekkhāro ca - pe
ayaṁ diṭṭhipurekkhāro. tesaṁ taṇhāpurekkhāro pahīno, diṭṭhipurekkhāro paṭinissaṭṭho. taṇhā purekkhārassa pahīnattā diṭṭhipurekkhārassa paṭinissaṭṭhattā na taṇhā vā na diṭṭhiṁ vā purato katvā caranti; na taṇhādhajā na taṇhāketu na taṇhādhipateyyā na diṭṭhidhajā na diṭṭhiketu na diṭṭhādhipateyyā, na taṇhāya vā na diṭṭhiyā vā parivāritā carantīti - na kappayanti na purekkharonti.

accantasuddhinti2 na te vadantīti - accantasuddhiṁ saṁsārasuddhiṁ akiriyadiṭṭhiṁ3 sassatavādaṁ na vadanti na kathenti na bhaṇanti na dīpayanti na voharantīti 'accantasuddhiṁ ti na te vadanti. '

ādānaganthaṁ gathitaṁ visajjāti - 'ganthāti cattāro ganthā: abhijjhā kāyagantho, byāpādo kāyagantho, sīlabbataparāmāso kāyagantho, idaṁsaccābhiniveso kāyagantho. attano diṭṭhiyā rāgo abhijjhā kāyagantho. paravādesu āghāto appaccayo byāpādo kāyagantho. attano sīlaṁ vā vataṁ vā sīlabbataṁ vā parāmasantīti sīlabbataparāmāso kāyagantho. attano diṭṭhi idaṁsaccābhiniveso kāyagantho. kiṁ kāraṇā vuccati3 ādānagantho? tehi ganthehi rūpaṁ ādiyanti upādiyanti gaṇhanti parāmasanti abhinivisanti. vedanaṁ saññaṁ saṅkhāre viññāṇaṁ gatiṁ uppattiṁ paṭisandhiṁ bhavaṁ saṁsāravaṭṭaṁ ādiyanti upādiyanti gaṇhanti parāmasanti abhinivisanti. taṁ kāraṇā vuccati4 ādānagantho. visajjāti ganthe vossajitvā vā visajja; atha vā ganthe gathite [pts page 099] [\q  99/]      ganthite bandhe vibandhe bandhe lagge laggite paḷibuddho bandhane poṭhayitvā visajja; yathā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti, evamevaṁ ganthe vossajitvā vā visajja; athavā ganthe gathite ganthite bandhe vibandhe ābandhe lagge laggite paḷibuddhe bandhane poṭhayitvā visajjāti ' ādānaganthaṁ gathitaṁ visajja. '

1. na kappayanti - manupa. 2. accantasuddhīti - sīmu11. machasaṁ 3. akiriyasuddhiṁ - syā 4. vuccanti - samu1 machasaṁ.

[bjt page 138] [\x 138/]
āsaṁ na kubbanti kuhiñci loketi - āsā vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ; āsaṁ na kubbantīti āsaṁ na kubbanti na janenti na sañjanenti na nibbattenti na abhinibbattenti; kuhiñcīti kuhiñci kimhici ajjhattaṁ vā bahiddhā vā; ajjhattabahiddhā vā; loketi apāyaloke manussaloke devaloke khandhaloke dhātuloke āyatanaloketi 'āsaṁ na kubbanti kuhiñci loke. '

(tenāha) bhagavā:
" na kappayanti na purekkharonti
accantasuddhinti na te vadanti,
ādānaganthaṁ gathitaṁ visajja
āsaṁ na kubbanti kuhiñci loke"ti.

4 - 8

sīmātigo brāhmaṇo tassa natthi
√atvā ca disvā ca samuggahītaṁ,
na rāgarāgī1 na virāgaratto
tassīdha natthi paramuggahītaṁ.

sīmātigo brāhmaṇo tassa natthi ñatvā ca disvā ca samuggahītanti' - sīmāti catasso sīmāyo: sakkāyadiṭṭhi vicikicchā sīlabbataparāmāso diṭṭhānusayo vicikicchānusayo tadekaṭṭhā ca kilesā, ayaṁ paṭhamā sīmā. oḷārikaṁ kāmarāgasaññojanaṁ paṭighasaññojanaṁ oḷāriko kāmarāgānusayo paṭighānusayo tadekaṭṭhā ca kilesā, ayaṁ dutiyā sīmā. anusahagataṁ kāmarāgasaññojanaṁ paṭighasaññojanaṁ anusahagato kāmarāgānusayo paṭighānusayo tadekaṭṭhā ca kilesā, ayaṁ tatiyā sīmā. rūparāgo [pts page 100] [\q 100/]      arūparāgo māno uddhaccaṁ avijjā mānānusayo bhavarāgānusayo avijjānusayo tadekaṭṭhā ca kilesā, ayaṁ catutthā sīmā. 2 yato ca catuhi ariyamaggehi imā catasso sīmāyo atikkanto hoti samatikkanto vītivatto, so vuccati sīmātigo. brāhmaṇoti - sattannaṁ dhammānaṁ bāhitattā brāhmaṇo; sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti sakkāyadiṭṭhi asitā hoti, vicikicchā asitā hoti, sīlabbataparāmāso asito hoti tādī pavuccate sa brahmā. tassāti arahato khīṇāsavassa; ñatvāti paracittañāṇena vā ñatvā, pubbenivāsānussatiñāṇena vā ñatvā; disvāti - maṁsacakkhunā vā disvā, dibbacakkhunā vā disvā; 'sīmātigo brāhmaṇo tassa natthi ñatvā ca disvā ca samuggahīta'nti - tassa idaṁ paramaṁ aggaṁ seṭṭhaṁ viseṭṭhaṁ4 pāmokkhaṁ uttamaṁ pavaranti gahitaṁ parāmaṭṭhaṁ abhiniviṭṭhaṁ adhimuttaṁ natthi na santi na saṁvijjati nūpalabbhati pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti 'sīmātigo brāhmaṇo tassa natthi ñatvā ca disvā ca samuggahītaṁ'.

1. rāgarājī - suni a. 2. catuttha sīmā [pts] 3. anissito - syā. machasaṁ 4. visiṭṭhaṁ - machasaṁ.

[bjt page 140] [\x 140/]
na rāgarāgī na virāgarattoti - rāgarattā vuccanti ye pañcasu kāmaguṇesu rattā giddhā gathitā mucchitā ajjhopannā laggā laggitā paḷibuddhā; virāgarattā vuccanti ye rūpāvacaraarūpāvacarasamāpattīsu rattā giddhā gathitā mucchitā ajjhopannā laggā laggitā paḷibuddhā; 'na rāgarāgī na virāgaratto'ti yato kāmarāgo ca rūparāgo ca arūparāgo ca pahīnā honti ucchinnamūlā tālāvatthukatā anabhāvakatā1 āyatiṁ anuppādadhammā, ettāvatā 'na rāgarāgī na virāgaratto. '

tassīdha natthi paramuggahītanti - 'tassā'ti arahato khīṇāsavassa; tassa idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahitaṁ parāmaṭṭhaṁ [pts page 101] [\q 101/]      abhiniviṭṭhaṁ ajjhositaṁ adhimuttaṁ natthi na santi na saṁvijjati nūpalabbhati samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti ' tassīdha natthi paramuggahītaṁ. '

tenāha bhagavā:
"sīmātigo brāhmaṇo tassa natthi
√atvā ca disvā ca samuggahītaṁ,
na rāgarāgī na virāgaratto,
tassīdha natthi paramuggahītaṁ" nti.

suddhaṭṭhakasuttaniddeso catuttho.

5

paramaṭṭhakasuttaniddeso

atha paramaṭṭhakasuttaniddeso vuccati. 2

5 - 1

[pts page 102] [\q 102/]      paramanti diṭṭhīsu paribbasāno
yaduttariṁ kurute3 jantu loke,
hīnāti aññe tato sabbamāha
tasmā vivādāni avītivatto.

paramanti diṭṭhīsu paribbasānoti - santeke samaṇabrāhmaṇā diṭṭhigatikā, te dvāsaṭṭhiyā diṭṭhigatānaṁ aññataraññataraṁ diṭṭhigataṁ idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā4 vasanti5 āvasanti parivasanti, yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti, evameva santeke samaṇabrāhmaṇā diṭṭhigatikā, te dvāsaṭṭhiyā diṭṭhigatānaṁ aññataraññataraṁ diṭṭhigataṁ idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahetvā uggahetvā gaṇhitvā abhinivisitvā sakāya sakāya diṭṭhiyā4 vasanti āvasanti parivasantīti 'paramanti diṭṭhīsu paribbasāno. '

1. anabhāvaṁ gatā - syā 2. suttaṁ cakkhati - sīmu11 3. yaduttarī kurute - manupa 4. sakkāyadiṭhiyā - syā 5. pavasanti - machasaṁ.

[bjt page 142] [\x 142/]
yaduttariṁ kurute jantu loketi - 'yadū'ti1 yaṁ; uttariṁ kuruteti uttariṁ karoti aggaṁ seṭṭhaṁ viseṭṭhaṁ pāmokkhaṁ [pts page 103] [\q 103/]      uttamaṁ pavaraṁ karoti - ayaṁ satthā sabbaññūti uttariṁ karoti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti. ayaṁ dhammo svākkhāto, ayaṁ gaṇo supaṭipanno, ayaṁ diṭṭhi bhaddikā, ayaṁ paṭipadā supaññattā, ayaṁ maggo niyyānikoti uttariṁ karoti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti nibbatteti; abhinibbatteti; jantūti satto naro mānavo poso puggalo jīvo jāgu jantu indagu manujo; loketi apāyaloke manussaloke devaloke khandhaloke dhātuloke āyatanaloketi 'yaduttariṁ kurute jantu loke. '

hīnāti aññe tato sabbamāhāti - attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde2 khipati ukkhipati parikkhipati: so satthā na sabbaññū, dhammo na svākkhāto, gaṇo na supaṭipanno, diṭṭhi na bhaddikā, paṭipadā na supaññattā, maggo na niyyāniko, na tattha 3 suddhi vā visuddhi vā parisuddhi vā mutti vā vimutti vā parimutti vā, natthettha sujjhanti vā visujjhanti vā parisujjhanti vā, muccanti vā, vimuccanti vā parimuccanti vā, hīnā nihīnā omakā lāmakā chattakā4parittāti evamāha evaṁ katheti evaṁ bhaṇati evaṁ dīpayati evaṁ voharatīti 'hīnāti aññe tato sabbamāha. '

tasmā vivādāni avītivattoti - ' tasmā'ti tasmā taṁkāraṇā taṁhetu tappaccayā tannidānā; vivādānīti diṭṭhikalahāni diṭṭhibhaṇḍanāni diṭṭhiviggahāni diṭṭhivivādāni diṭṭhimedhagāni; avītivattoti anatikkanto asamatikkanto avītivattoti tasmā vivādāni avītivatto.

tenāha bhagavā:

"paramanti diṭṭhīsu paribbasāno
yaduttariṁ kurute jantu loke,
hīnāti aññe tato sabbamāha
tasmā vivādāni avītivatto"ti.

5 - 2
yadattanī [pts page 104] [\q 104/]      passati ānisaṁsaṁ
diṭṭhe sute sīlavate mute vā,
tadeva so tattha samuggahāya
nihīnato passati sabbamaññaṁ

1. yadanti - sīmu 11. 2. parappavāde - sīmu11 3. natthettha - sīmu11. 4. jatukkā - 1 sīmu1.

[bjt page 144] [\x 144/]
yadattani passati ānisaṁsaṁ diṭṭhe sute silavate mute vāti 'yadattanī'ti yaṁ attani, attā vuccati diṭṭhigataṁ, attano diṭṭhiyā dve ānisaṁse passati: diṭṭhadhammikañca ānisaṁsaṁ samparāyikañca ānisaṁsaṁ. katamo diṭṭhiyā diṭṭhadhammiko ānisaṁso? yandiṭṭhiko satthā hoti, tandiṭṭhikā sāvakā honti, tandiṭṭhikaṁ satthāraṁ sāvakā sakkaronti garukaronti mānenti pūjenti. labhati ca tatonidānaṁ cīvarapiṇḍapātasenāsanagilānappaccayabhesajjaparikkhāraṁ. ayaṁ diṭṭhiyā diṭṭhadhammiko ānisaṁso. katamo diṭṭhiyā samparāyiko ānisaṁso? ayaṁ diṭṭhi alaṁ nāgattāya vā supaṇṇattāya vā yakkhattāya vā asurattāya vā gandhabbattāya vā mahārājattāya vā indattāya vā brahmattāya vā devattāya vā, ayaṁ diṭṭhi alaṁ suddhiyā visuddhiyā parisuddhiyā muttiyā vimuttiyā parimuttiyā, imāya diṭṭhiyā sujjhanti visujjhanti parisujjhanti muccanti vimuccanti parimuccanti, imāya diṭṭhiyā sujjhissāmi visujjhissāmi parisujjhissāmi muccissāmi vimuccissāmi parimuccissāmīti āyatiṁ phalapāṭikaṅkhī hoti. ayaṁ diṭṭhiyā samparāyiko ānisaṁso. attano diṭṭhiyā ime dve ānisaṁse passati. diṭṭhasuddhiyāpi dve ānisaṁse passati - sutasuddhiyāpi dve ānisaṁse passati sīlasuddhiyāpi dve ānisaṁse passati - vatasuddhiyāpi dve ānisaṁse passati mutasuddhiyāpi dve ānisaṁse passati: diṭṭhadhammikañca ānisaṁsaṁ samparāyikañca ānisaṁsaṁ. katamo mutasuddhiyā diṭṭhadhammiko ānisaṁso? yandiṭṭhiko satthā hoti, tandiṭṭhikā sāvakā honti
- pe -
ayaṁ mutasuddhiyā [pts page 105] [\q 105/]      samparāyiko ānisaṁso. mutasuddhiyāpi ime dve ānisaṁse passati dakkhati oloketi nijjhāyati upaparikkhatīti 'yadattanī passati ānisaṁsaṁ diṭṭhe sute sīlavate mute vā. '

tadeva so tattha samuggahāyāti - 'tadevā'ti taṁ diṭṭhigataṁ; tatthāti sakāya diṭṭhiyā sakāya khantiyā sakāya ruciyā sakāya laddhiyā; samuggahāyāti - idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahetvā uggahetvā gaṇhitvā parāmasitvā abhinivisitvāti tadeva so tattha samuggahāya. nihīnato passati sabbamaññanti aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ hīnato nihīnato omakato lāmakato chattakato1 parittato dissati passati dakkhati oloketi nijjhāyati upaparikkhatīti 'nihīnato passati sabbamaññaṁ. '

tenāha bhagavā:

" yadattanī passati ānisaṁsaṁ
diṭṭhe sute sīlavate mute vā,
tadeva so tattha samuggahāya
nihīnato passati sabbamañña"nti.

1. jatukkato - sīmu11. chatukkato - manupa.

[bjt page 146] [\x 146/]

5 - 3

taṁ1 cāpi ganthaṁ2 kusalā vadanti
yannissito passati hīnamaññaṁ,
tasmā hi diṭṭhaṁ va sutaṁ mutaṁ vā
sīlabbataṁ bhikkhu na nissayeyya.

taṁ cāpi ganthaṁ kusalā vadantīti - 'kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā. te kusalā evaṁ vadanti: gantho3 eso, lagganaṁ4 etaṁ, bandhanaṁ etaṁ, paḷibodho [pts page 106] [\q 106/]      esoti evaṁ vadanti evaṁ kathenti evaṁ bhaṇanti evaṁ dīpayanti evaṁ voharantīti - 'taṁ cāpi ganthaṁ kusalā vadanti. '

yaṁ nissito passati hīnamaññanti - ' yaṁ nissito'ti yaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissito sannissito5 allīno upagato ajjhosito adhimutto; passati hīnamaññanti aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ hīnato nihīnato omakato lāmakato chattakato6 parittato dissati passati dakkhati oloketi nijjhāyati upanijjhāyati upaparikkhatīti - 'yaṁ nissito passati hīnamaññaṁ. '

tasmā hi diṭṭhaṁ va sutaṁ mutaṁ vā sīlabbataṁ bhikkhu na nissayeyyāti 'tasmā'ti tasmā taṁkāraṇā taṁhetu tappaccayā taṁ nidānā - diṭṭhaṁ vā diṭṭhasuddhiṁ vā sutaṁ vā sutasuddhiṁ vā mutaṁ vā mutasuddhiṁ vā sīlaṁ vā sīlasuddhiṁ vā vataṁ vā vatasuddhiṁ vā na nisasayeyya na gaṇheyya na parāmaseyya na abhiniviseyyāti 'tasmā hi diṭṭhaṁ va sutaṁ mutaṁ vā sīlabbataṁ bhikkhu na nissayeyya. '

tenāha bhagavā:

" taṁcāpi ganthaṁ7 kusalā vadanti
yaṁ nissito passati hīnamaññaṁ,
tasmā hi diṭṭhaṁ va sutaṁ mutaṁ vā
sīlabbataṁ bhikkhu na nissayeyyā"ti.

5 - 4
diṭṭhimpi lokasmiṁ na kappayeyya
√āṇena vā sīlavatena vāpi,
samoti attānamanūpaneyya
hīno na maññetha visesi vāpi.

1. taṁ vāpi - syā. , 2. gandhaṁ - manupa 3. gandho - manupa, 4. lambanaṁ - syā. 5. atinissito - machasaṁ 6. chatukkato - sīmu11. chatukkato - manupa. 7. gandhaṁ - manupa
[bjt page 148] [\x 148/]
diṭṭhimpi lokasmiṁ na kappayeyya ñāṇena vā sīlavatena vāpīti aṭṭhasamāpattiñāṇena vā pañcābhiññāñāṇena vā micchāñāṇena vā sīlena vā vatena vā sīlabbatena vā diṭṭhiṁ [pts page 107] [\q 107/]      na kappayeyya na janeyya na sañjaneyya na nibbatteyya nābhinibbatteyya; lokasminti apāyaloke manussaloke devaloke khandhaloke āyatanaloketi - diṭṭhimpi lokasmiṁ na kappayeyya.

√āṇena vā sīlavatena vāpi samoti attānamanūpaneyyāti sadisohamasmīti attānaṁ na upaneyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti 'samoti attānamanūpaneyya. '

hīno na maññetha visesi vāpīti - 'hīnohamasmī'ti attānaṁ na upaneyya1 jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena va - vijjāṭṭhānena vā sutena vā paṭibhānena vā aññataraññatarena vā vatthunā, 'seyyohamasmī'ti attānaṁ na upaneyya1 jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti ' hīno na maññetha visesi vāpi. '

tenāha bhagavā:
"diṭṭhimpi lokasmiṁ na kappayeyya
√āṇena vā sīlavatena vāpi,
samoti attānamanūpaneyya
hīno na maññetha visesi vāpī"ti.

5 - 5
attaṁ pahāya anupādiyāno
√āṇepi2 so nissayaṁ no karoti,
sa ve viyattesu na vaggasārī
diṭṭhimpi so na pacceti kiñci.

attaṁ pahāya anupādiyānoti - ' attaṁ pahāyā'ti attadiṭṭhiṁ pahāya; 'attaṁ pahāyā'ti attagāhaṁ pahāya; 'attaṁ pahāyā'ti taṇhāvasena diṭṭhivasena gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ pahāya pajahitvā vinodayitvā3 byantiṁ karitvā anabhāvaṁ gametvāti - attaṁ [pts page 108] [\q 108/]      pahāya; anupādiyānoti catuhi upādānehi anupādiyamāno agaṇhamāno aparāmasamāno anabhinivisamānoti 'attaṁ pahāya anupādiyāno.

1. upavadeyya - sīmu11 2. mu: ñāṇenapi - sīmu11 3. vinodetvā - syā.

[bjt page 150] [\x 150/]

√āṇepi1 so nissayaṁ no karotīti aṭṭhasamāpattiñāṇe vā pañcābhiññāñāṇe vā micchāñāṇe1 vā taṇhānissayaṁ vā diṭṭhinissayaṁ vā na karoti na janeti na sañjaneti na nibbatteti nābhinibbattetīti - 'ñāṇepi1 so nissayaṁ no karoti. '

sa ve viyattesu na vaggasārīti sa ve viyattesu bhinnesu dvejjhāpannesu dveḷhakajātesu nānādiṭṭhikesu nānākhantikesu nānārucikesu nānāladdhikesu nānādiṭṭhinissayaṁ nissitesu chandāgatiṁ gacchantesu dosāgatiṁ gacchantesu mohāgatiṁ gacchantesu bhayāgatiṁ gacchantesu na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati; na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati niyyati vuyhati saṁharīyatīti - 'sa ve viyattesu na vaggasārī'.

tenāha bhagavā:

"attaṁ pahāya anupādiyāno
√āṇepi1 so nissayaṁ no karoti,
sa ve viyattesu na vaggasārī
diṭṭhimpi so na pacceti kiñcī"ti.

5 - 6
yassūbhayante [pts page 109] [\q 109/]      paṇidhīdha natthi
bhavābhavāya idha vā huraṁ vā,
nivesanā tassa na santi keci
dhammesu niccheyya samuggahītaṁ.

1. √āṇena vā - sīmu. 11. manupa.

[bjt page 152] [\x 152/]
yassūbhayante paṇidhīdha natthi bhavābhavāya idha vā huraṁ vāti 'yassāti' arahato khīṇāsavassa, antoti phasso eko anto, phassasamudayo dutiyo anto; atīto eko anto, anāgato dutiyo anto; sukhā vedanā eko anto, dukkhā vedanā dutiyo anto; nāmaṁ eko anto, rūpaṁ dutiyo anto; cha ajjhattikāni āyatanāni eko anto, cha bāhirāni āyatanāni dutiyo anto; sakkāyo eko anto, sakkāyasamudayo dutiyo anto; paṇidhi vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ; bhavābhavāyāti bhavābhavāya kammabhavāya punabbhavāya, kāmabhavāya kammabhavāya, kāmabhavāya punabbhavāya, rūpabhavāya kammabhavāya, rūpabhavāya punabbhavāya, arūpabhavāya kammabhavāya, arūpabhavāya punabbhavāya punappunabhavāya punappunagatiyā punappunauppattiyā punappunapaṭisandhiyā punappunaattabhāvābhinibbattiyā; idhāti sakattabhāvo; huraṁti1 parattabhāvo; idhāti sakarūpavedanāsaññāsaṅkhāraviññāṇaṁ; huraṁti pararūpavedanāsaññāsaṅkhāraviññāṇaṁ; idhāti cha ajjhattikāni āyatanāni; huraṁti cha bāhirāni āyatanāni; idhāti manussaloko; huraṁti devaloko; idhāti kāmadhātu; huraṁti rūpadhātu arūpadhātu; idhāti kāmadhātu rūpadhātu; huraṁti arūpadhātu.

yassūbhayante paṇidhīdha natthi bhavābhavāya idha vā huraṁ vāti 'yassa' ubho ante ca bhavābhavāya ca idha huraṁ ca paṇidhi taṇhā natthi na santi, na saṁvijjati2, nūpalabbhati3, pahīnā samucchinnā vūpasantā paṭippassaddhā [pts page 100] [\q 100/]      abhabbuppattikā ñāṇagginā daḍḍhātiyassūbhayante paṇidhīdha natthi bhavābhavāya idha vā huraṁ vā.

nivesanā tassa na santi kecīti - 'nivesanā'ti dve nivesanā taṇhānivesanā ca diṭṭhinivesanā ca.

katamo taṇhānivesanā? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhānivesanā.

katamo diṭṭhinivesanā? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhinivesanā;

tassāti arahato khīṇāsavassa, 'nivesanā tassa na santi
kecī'ti nivesanā tassa keci natthi na santi na saṁvijjanti nūpalabbanti, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - nivesanā tassa na santi keci.

dhammesu niccheyya samuggahītanti - 'dhammesū'ti dvāsaṭṭiyā4 diṭṭhigatesu; niccheyyāti nicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā; samuggahītanti odhiggāho bilaggāho varaggāho koṭṭhāsaggāho uccayaggāho samuccayaggāho idaṁ saccaṁ tacchaṁ tathaṁ bhūtaṁ yāthāvaṁ aviparītanti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi na saṁvijjati nūpalabbhati pahīnaṁ samucchinnaṁ vūpasannaṁ paṭippassaddhaṁ abhabbuppattikaṁ ñāṇagginā daḍḍhantidhammesu niccheyya samuggahītaṁ.

tenāha bhagavā:

" yassūbhayante paṇidhīdha natthi
bhavābhavāya idha vā huraṁ vā,
nivesanā tassa na santi keci
dhammesu niccheyya samuggahīta"nti.

1. hurāti - sīmu11. syā 2. na saṁvijjanti - sīmu. 1 machasaṁ 3. nupalabbhanti - sīmu. 11 machasaṁ 4. dvāsaṭṭhi - sīmu1.

[bjt page 154] [\x 154/]
5 - 7
tassīdha diṭṭhe va sute mute vā
pakappitā natthi aṇūpi saññā,
taṁ brāhmaṇaṁ diṭṭhimanādiyānaṁ
kenīdha lokasmiṁ vikappayeyya

tassīdha diṭṭhe va sute mute vā pakappitā natthi aṇūpi saññāti 'tassāti' arahato khīṇāsavassa, tassa diṭṭhe [pts page 111] [\q 111/]      vā diṭṭhasuddhiyā vā sute vā sutasuddhiyā vā mute vā mutasuddhiyā vā, saññāpubbaṅgamatā saññāvikappayatā, saññāviggahena saññāya uṭṭhapitā samuṭṭhapitā kappitā pakappitā saṅkhatā abhisaṅkhatā saṇṭhapitā diṭṭhi natthi na santi na saṁvijjati nūpalabbhati, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - tassīdha. diṭṭheva sute mute vā pakappitā natthi aṇūpi saññā.

taṁ brāhmaṇaṁ diṭṭhimanādiyānanti - brāhmaṇoti sattannaṁ dhammānaṁ bāhitattā brāhmaṇo, sakkāyadiṭṭhi bāhitā hoti, - peasito1
tādī pavuccate sa brahmā; taṁ brāhmaṇaṁ diṭṭhimanādiyānanti - taṁ brāhmaṇaṁ diṭṭhimanādiyantaṁ agaṇhantaṁ aparāmasantaṁ anabhinivisantanti 'taṁ bārahmaṇaṁ diṭṭhimanādiyānaṁ'

kenīdha lokasmiṁ vikappayeyyāti - 'kappā'ti dve kappā: taṇhākappo ca diṭṭhikappo ca - pe -

ayaṁ diṭṭhikappo. tassa taṇhākappo pahīno diṭṭhikappo paṭinissaṭṭho. taṇhākappassa pahīnattā diṭṭhikappassa paṭinissaṭṭhattā. kena rāgena kappeyya? kena dosena kappeyya? kena mohena kappeyya? kena mānena kappeyya? kāya diṭṭhiyā kappeyya? kena uddhaccena kappeyya? kāya vicikicchāya kappeyya? kehi anusayehi kappeyya rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṁ gatoti vā thāmagatoti vā? te abhisaṅkhārā pahīnā, abhisaṅkhārānaṁ pahīnattā gatiyā2 kena kappeyya nerayikoti vā tiracchānayonikoti vā pettivisayikoti [pts page 112] [\q 112/]      vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā? so hetu natthi paccayo natthi kāraṇaṁ natthi yena kappeyya vikappeyya vikappaṁ āpajjeyya. kenīdha lokasminti apāyaloke manussaloke devaloke khandhaloke dhātuloke āyatanaloketi - kenīdha lokasmiṁ vikappayeyya.

tenāha bhagavā:

"tassīdha diṭṭhe va sute mute vā
pakappitā natthi aṇūpi saññā,
taṁ brāhmaṇaṁ diṭṭhimanādiyānaṁ
kenīdha lokasmiṁ vikappayeyyā"ti.

1. anissito - syā. 2. gatiyo - syā.

[bjt page 156] [\x 156/]
na kappayanti na purekkharonti
dhammāpi tesaṁ na paṭicchitāse,
na brāhmaṇo sīlavatena neyyo
pāraṁ gato na pacceti tādī.

na kappayanti na purekkharontīti - 'kappāti 'dve kappā: taṇhākappo ca diṭṭhikappo ca.
. 5
katamo taṇhā kappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhākappo.

katamo diṭṭhikappo? vīsativatthukā sakkāyadiṭṭhi, dasavatthukā [pts page 113] [\q 113/]      micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhikappo.
. 5

tesaṁ taṇhākappo pahīno, diṭṭhikappo paṭinissaṭṭho; taṇhākappassa pahīnattā diṭṭhikappassa paṭinissaṭṭhattā taṇhākappaṁ vā diṭṭhikappaṁ vā na kappenti na janenti na saṁjanenti na nibbattenti nābhinibbattentīti - na kappayanti; na purekkharontīti purekkhārāti dve purekkhārā: taṇhāpurekkhāro ca diṭṭhipurekkhāro ca

katamo taṇhā purekkhāro? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhāpurekkhāro

katamo diṭṭhipurekkhāro? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhipurekkhāro. tesaṁ taṇhāpurekkhāro pahīno, diṭṭhipurekkhāro paṭinissaṭṭho taṇhā purekkhārassa pahīnattā diṭṭhipurekkhārassa paṭinissaṭṭhattā na taṇhaṁ vā na diṭṭhiṁ vā purato katvā caranti. na taṇhādhajā na taṇhāketu na taṇhādhipateyyā na diṭṭhidhajā na diṭṭhiketu na diṭṭhādhipateyyā na taṇhāya vā na diṭṭhiyā vā parivāretvā carantīti - na kappayanti na purekkharonti.

1. mariyādikataṁ - machasaṁ, syā. 2. pariyantikataṁ - syā 3. yathāvakanti - sīmu. 11.

[bjt page 158] [\x 158/]
dhammāpi tesaṁ na paṭicchitā seti - dhammā vuccanti dvāsaṭṭhi diṭṭhigatāni, tesanti tesaṁ arahantānaṁ khīṇāsavānaṁ; na paṭicchitā seti sassato loko idameva saccaṁ moghamaññanti na paṭicchitā se, asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ moghamaññanti na paṭicchitā seti - dhammāpi tesaṁ na paṭicchitā se.

na brāhmaṇo sīlavatena neyyoti - 'nā'ti paṭikkhepo; brāhmaṇoti sattannaṁ dhammānaṁ bāhitattā brāhmaṇo, sakkāyadiṭṭhi bāhitā hoti,
vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

" bāhetvā sabbapāpakāni (sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito [pts page 114] [\q 114/]      tādī pavuccate sa brahmā". 1 tādī2 pavuccate sa brahmā. na brāhmaṇo sīlavatena neyyoti brāhmaṇo sīlena vā vatena3 vā sīlabbatena4 vā na yāyati na niyyati5 na vuyhati na saṁharīyatīti - na brāhmaṇo sīlavatena neyyo.

pāraṁ gato na pacceti tādīti - pāraṁ vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ, so pāraṁ gato pāraṁ patto antagato antappatto koṭigato koṭippatto (vitthāro) jātimaraṇasaṁsāro natthi tassa punabbhavoti - pāraṁ gato; ne paccetīti sotāpattimaggena ye kilesā pahīnā, te kilese na puneti na pacceti na paccāgacchati. sakadāgāmimaggena ye kilesā pahīnā, te kilese na puneti na pacceti na paccāgacchati, anāgāmimaggena ye kilesā pahīnā te kilese na puneti na pacceti na paccāgacchati, arahattamaggena ye kilesā pahīnā, te kilese na puneti na pacceti na paccāgacchatīti - pāraṁ gato na pacceti;

1. anissito - syā. 2. tādi - syā 3. vattena - syā 4. sīlavattena - syā. 5. niyyāti - syā.

[bjt page 160] [\x 160/]
tādīti arahā pañcahākārehi tādī: iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī. kathaṁ arahā iṭṭhāniṭṭhe tādī? arahā lābhepi tādī, alābhepi tādī, yasepi tādī, ayasepi tādī, pasaṁsāyapi tādī, nindāyapi tādī, sukhepi tādī dukkhepi tādī, ekaṁ ce bāhaṁ1 gandhena limpeyyuṁ2, ekaṁ ce bāhaṁ1 vāsiyā taccheyyuṁ, amusmiṁ natthi rāgo, amusmiṁ natthi paṭighaṁ. anunayapaṭighavippahīno ugghātinighātivītivatto anurodhavirodhaṁ samatikkanto; evaṁ arahā iṭṭhāniṭṭhe tādī. kathaṁ arahā cattāvīti tādī? arahato rāgo catto vanto [pts page 115] [\q 115/]      mutto pahīno paṭinissaṭṭho, doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā cattā vantā mutā pahīnā paṭinissaṭṭhā, evaṁ arahā cattāvīti tādī. kathaṁ arahā tiṇṇāvīti tādī? arahā kāmoghaṁ tiṇṇo bhavoghaṁ tiṇṇo diṭṭhoghaṁ tiṇṇo avijjoghaṁ tiṇṇo sabbaṁ saṁsārapathaṁ3 tiṇṇo uttiṇṇo nittiṇṇo atikkanto samatikkanto vītivatto, so vutthavāso ciṇṇacaraṇo jātimaraṇasaṁsāro natthi tassa punabbhavoti. evaṁ arahā tiṇṇāvīti tādī. kathaṁ arahā muttāvīti tādī? arahato rāgā cittaṁ muttaṁ vimuttaṁ suvimuttaṁ; dosā cittaṁ muttaṁ vimuttaṁ suvimuttaṁ, mohā cittaṁ muttaṁ vimuttaṁ suvimuttaṁ, kodhā upanāhā makkhā paḷāsā issāya macchariyā māyāya sāṭheyyā thambhā sārambhā mānā atimānā madā pamādā sabbakilesehi sabbaduccaritehi sabbadarathehi sabbapariḷāhehi sabbasantāpehi sabbākusalābhisaṅkhārehi cittaṁ muttaṁ vimuttaṁ suvimuttaṁ, evaṁ arahā muttāvīti tādī. kathaṁ arahā tanniddesā tādī? arahā sīle sati sīlavāti taṁniddesā tādī; saddhāya sati saddhoti taṁniddesā tādī, viriye sati viriyavāti taṁniddesā tādī, satiyā sati satimāti taṁniddesā tādī, samādhismiṁ sati samāhitoti taṁniddesā tādī, paññāya sati paññavāti taṁ niddesā tādī, vijjāya sati tevijjoti taṁniddesā tādī, abhiññāya sati chaḷabhiññoti taṁniddesā tādī, evaṁ arahā taṁniddesā [pts page 116] [\q 116/]      tādīti - pāraṅgato na pacceti tādī.
tenāha bhagavā:

" na kappayanti na purekkharonti
dhammāpi tesaṁ na paṭicchitā se,
na brāhmaṇo sīlavatena neyyo
pāraṅgato na pacceti tādīti.

paramaṭṭhakasuttaniddeso pañcamo.

1. aṅgaṁ - sīmu. 1 2. vilimpeyyuṁ - sīmu11 3. sabbasaṁsārapathaṁ - manupa. sabbasaṅkhārapathaṁ - sīmu11.

[bjt page 162] [\x 162/]

6.

jarāsuttaniddeso

atha jarāsuttaniddeso1 vuccati:

6 - 1
appaṁ [pts page 117] [\q 117/]      vata jīvitaṁ idaṁ
oraṁ vassasatāpi mīyati, 2
yo cepi aticca jīvati
atha kho so jarasāpi mīyati.

appaṁ vata jīvitaṁ idanti - 'jīvita'nti āyu ṭhiti3 yapanā yāpanā irīyanā vattanā pālanā jīvitaṁ jīvitindriyaṁ; apica dvīhi kāraṇehi appakaṁ jīvitaṁ, thokakaṁ jīvitaṁ; ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ. kathaṁ ṭhitiparittatāya vā appakaṁ jīvitaṁ? atīte cittakkhaṇe jīvittha na jīvati na jīvissati; anāgate cittakkhaṇe jīvissati na jīvati na jīvittha; paccuppanne cittakkhaṇe jīvati na jīvittha na jīvissati.

1. jīvitaṁ attabhāvo ca sukhadukkhā ca kevalā,
ekacittasamāyuttā lahuso vattate khaṇo.

2. cullāsīti sahassāni kappā4 tiṭṭhanti ye marū,
natveva tepi jīvanti dvīhi cittehi saṁyutu5.

3. ye [pts page 118] [\q 118/]      niruddhā marantassa tiṭṭhamānassa vā idha,
sabbepi6 sadisā khandhā gatā appaṭisandhikā. 7

4. anantarā ca ye bhaggā ye ca bhaggā anāgatā,
tadantare niruddhānaṁ vesamaṁ8 natthi lakkhaṇe.

5. anibbattena na jāto paccuppannena jīvati,
cittabhaṅgā mato loko paññattiparamatthiyā. 9

6. yathā ninnā pavattanti chandena pariṇāmitā,
acchinnadhārā vattanti saḷāyatanapaccayā.

7. anidhānagatā bhaggā puñjo natthi anāgate,
nibbattāyeva tiṭṭhanti āragge sāsapūpamā.

1. jarāsuttaṁ - sīmu11 2. mīyyati - sū, sa. 3. āyuṭṭhiti - sīmu11. 4. kappaṁ - vi. 5. samohitā - sīmu 11. samāhitā - vi. 6. sabbeva - sīmu11 7. appaṭisandhiyā - vi. 8. vesammaṁ - sa 9. paramaṭṭhiyā - vi. paramaṭṭhiti - sa.

[bjt page 164] [\x 164/]

8. nibbattānañca dhammānaṁ bhaṅgo nesaṁ purakkhato,
palokadhammā tiṭṭhanti purāṇehi amissitā.

9. adassanāto āyanti bhaṅgā gacchanti adassanaṁ1,
vijjuppādova ākāse uppajjanti vayanti cāti.

evaṁ ṭhitiparittatāya appakaṁ jīvitaṁ.

kathaṁ sarasaparittatāya appakaṁ jīvitaṁ? assāsūpanibaddhaṁ jīvitaṁ, passāsūpanibaddhaṁ jīvitaṁ, assāsapassāsūpanibaddhaṁ jīvitaṁ, mahābhūtupanibaddhaṁ jīvitaṁ, kabalīkārāhārūpanibaddhaṁ jīvitaṁ, usmūpanibaddhaṁ jīvitaṁ, viññāṇūpanibaddhaṁ jīvitaṁ. mūlampi imesaṁ dubbalaṁ, pubbahetu'pi imesaṁ dubbalā, yepi paccayā te'pi dubbalā, yāpi pabhavikā sāpi2 dubbalā, sahabhupi3 imesaṁ dubbalā, sampayogā'pi imesaṁ dubbalā, sahajāpi imesaṁ dubbalā, yā'pi payojikā sā'pi dubbalā, aññamaññaṁ niccadubbalā ime, aññamaññaṁ [pts page 119] [\q 119/]      anavaṭṭhitā ime, aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime. yo'pi nibbattako so na vijjati.

10. " na ca kenaci koci hāyati bhaṅgabyā4 ime hi sabbaso,
purimehi pabhāvitā ime yepi pabhavakā5 te pure matā
purimā'pi ca pacchimā'pi ca aññamaññaṁ na kadācimāddasu" nti.

evaṁ sarasaparittatāya appakaṁ jīvitaṁ.

apica cātummahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica cātummahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica tāvatiṁsānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica yāmānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica tusitānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica nimmāṇaratīnaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica paranimmitavasavattīnaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ.

apica brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhaniyaṁ jīvitaṁ na ciraṭṭhitikaṁ jīvitaṁ. vuttampi cetaṁ bhagavatā:

"appamidaṁ bhikkhave manussānaṁ āyu, gamanīyo samparāyo, mantāya boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ, yo bhikkhave ciraṁ jīvati, so vassasataṁ appaṁ vā bhiyyo vā. "[a]

1. gacchantyadassanaṁ - vi 2. yepi pabhāvikā tepi - sīmu11 3. sahabhūmi pi - sīmu11. 4. gandhabbā - sīmu11 5. pabhāvitā - sīmu. 11 [a] mārasaṁyutta - paṭhamavagga.

[bjt page 166] [\x 166/]
11. appamāyu manussānaṁ hīḷeyya naṁ suporiso,
careyyādittasīsova natthi maccussa nāgamo.

12. accayanti ahorattā jīvitaṁ uparujjhati,
āyu khīyati maccānaṁ kunnadīnaṁva odakaṁ. [a]"

appaṁ [pts page 120] [\q 120/]      vata jīvitaṁ idaṁ oraṁ vassasatāpi mīyatīti1 - kalalakālepi cavati marati antaradhāyati vippalujjati, abbudakālepi cavati marati antaradhāyati vippalujjati, pesikālepi cavati marati antaradhāyati vippalujjati, ghanakālepi cavati marati antaradhāyati vippalujjati, pasākhakālepi2 cavati marati antaradhāyati vippalujjati, jātamattopi cavati marati antaradhāyati vippalujjati, sūtigharepi cavati marati antaradhāyati vippalujjati, addhamāsikopi cavati marati antaradhāyati vippalujjati, māsikopi cavati marati antaradhāyati vippalujjati, dvemāsikopi temāsikopi catumāsikopi - pañcamāsikopi cavati marati antaradhāyati vippalujjati, chamāsikopi sattamāsikopi aṭṭhamāsikopi navamāsikopi dasamāsikopi - saṁvaccharikopi cavati marati antaradhāyati vippalujjati, dvevassikopi - tivassikopi catuvassikopi pañcavassikopi chavassikopi sattavassikopi aṭṭhavassikopi navavassikopi dasavassikopi vīsativassikopi tiṁsavassikopi cattārīsavassikopi paññāsavassikopi saṭṭhivassikopi sattativassikopi asītivassikopi navutivassikopi cavati marati antaradhāyati vippalujjatīti 'oraṁ vassasatāpi mīyati. 3'

yo cepi aticca jīvatīti - yo vassasataṁ atikkamitvā jīvati, so ekaṁ vā vassaṁ4 jīvati, dve vā vassāni jīvati, tīṇi vā vassāni jīvati, cattāri vā vassāni jīvati, pañca vā vassāni jīvati dasa vā vassāni jīvati, vīsatiṁ vā vassāni jīvati, tiṁsaṁ vā vassāni jīvati, cattārīsaṁ vā vassāni jīvatīti 'yo cepi aticca jīvati. '

atha kho so jarasāpi mīyatīti - yadā jiṇṇo hoti vuddho mahallako addhagato vayo anuppatto, khaṇḍadanto [pts page 121] [\q 121/]      palitakeso, 5 vilūnaṁ khalitaṁsiro valitaṁ tilakāhatagatto vaṅko bhoggo daṇḍaparāyaṇo, so jarāyapi cavati marati antaradhāyati vippalujjati, natthi maraṇamhā mokkho.

13. "phalānamiva pakkānaṁ pāto papanato bhayaṁ,
evaṁ jātāna maccānaṁ niccaṁ maraṇato bhayaṁ.

14. yathāpi kumbhakārassa kataṁ mattikabhājanaṁ, 6
sabbaṁ bhedanapariyantaṁ7 evaṁ maccāna jīvitaṁ.

15. daharā ca mahantā ca ye bālā ye ca paṇḍitā.
sabbe maccuvasaṁ yanti sabbe maccuparāyaṇā, "

1. mīyatīti - sīmu11. 2. pañcasākhakālepi - syā. 3 miyyati - sīmu11. 4. vassasataṁ - sīmu11. 5. phalitakeso - sa. 6. katā mattikabhājanā - machasaṁ. syā. 7 sabbe bhedanapariyantā - machasaṁ. syā [a]mārasaṁyutta - paṭhamavagga.

[bjt page 168] [\x 168/]
16. "tesaṁ maccuparetānaṁ gacchataṁ paralokato,
na pitā tāyate puttaṁ ñātī vā pana ñātake.

17. pekkhataññeva ñātīnaṁ passa lālapataṁ1 puthu,
ekamekova maccānaṁ govajjho viya nīyati,
evamabbhāhato loko maccunā ca jarāya cā"ti [a.]

atha kho so jarasāva mīyati

tenāha bhagavā:
" appaṁ vata jīvitaṁ idaṁ
oraṁ vassasatāpi mīyati,
yo cepi aticca jīvati
atha kho so jarasāva mīyatī"ti.

6 - 2

sovanti janā mamāyite
na hi santi niccā pariggahā,
vinābhāvaṁ santamevidaṁ
iti disvā nāgāramāvase2.

socanti janā mamāyiteti - ' janā'ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā [pts page 122] [\q 122/]      ca; mamattāti dve mamattā:

katamo taṇhāmamatto? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, idaṁ taṇhāmamattaṁ

katamo diṭṭhimamatto? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; idaṁ diṭṭhimamattaṁ. mamāyitaṁ vatthuṁ acchedasaṅkinopi socanti. acchijjantepi socanti. acchinnepi socanti. mamāyitaṁ vatthuṁ vipariṇāmasaṅkinopi socanti. vipariṇamantepi socanti. vipariṇatepi socanti, kilamanti, paridevanti, urattāḷīṁ kandanti, sammohaṁ āpajjantīti 'socanti janā mamāyite. '

na hi santi niccā pariggahāni - ' pariggahā'ti - dve pariggahā: taṇhāpariggaho ca diṭṭhipariggaho ca

katamo taṇhāpariggaho? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhāpariggaho.

katamo diṭṭhipariggaho? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhipariggaho.

taṇhāpariggaho anicco saṅkhato paṭiccasamuppanno khayadhammo vayadhammo virāgadhammo nirodhadhammo vipariṇāmadhammo. diṭṭhipariggaho ca anicco saṅkhato3 paṭiccasamuppanno khayadhammo vayadhammo virāgadhammo nirodhadhammo vipariṇāmadhammo.
vuttaṁ hetaṁ bhagavatā:

" passatha no tumhe bhikkhave, taṁ pariggahaṁ, yvāssa4 pariggaho nicco dhuvo sassato avipariṇāmadhammo sassatisamaṁ tatheva ṭhassatīti? no hetaṁ bhante. sādhu bhikkhave. ahampi kho etaṁ bhikkhave pariggahaṁ na samanupassāmi, yavāssa4 pariggaho nicco dhuvo sassato avipariṇāmadhammo sassatisamaṁ tatheva ṭhassatī"ti. [b] pariggahā niccā dhuvā sassatā avipariṇāmadhammā natthi na santi na saṁvijjanti nupalabbhantīti 'na hi santi niccā pariggahā'.

1. lālapanaṁ - sīma11. lālappataṁ - machasaṁ
[a] suttanipāta sallasutta.
2. na gharamāvase - manupa. 3. asaṅkhato - sīmu1 4. yvāyaṁ - sīmu11. yāyaṁ - [pts]
[b] majjhimanikāya - alagaddūpamasutta.

[bjt page 170] [\x 170/]

vinābhāvaṁ santamevidanti - nānābhāve vinābhāve aññathābhāve sante saṁvijjamāne1 upalabbhiyamāne; vuttaṁ hetaṁ bhagavatā; "alaṁ ānanda, mā soci. mā paridevi. nanu etaṁ mayā ānanda, paṭigacceva akkhātaṁ [pts page 123] [\q 123/]      sabbeheva piyehi manāpehi nānābhāvo vinābhāvo aññathābhāvo. taṁ kutettha ānanda, labbhā, yaṁ taṁ jātaṁ bhūtaṁ saṅkhataṁ palokadhammaṁ taṁ vata mā palujjīti netaṁ ṭhānaṁ vijjatī"ti [a.] purimānaṁ purimānaṁ khandhānaṁ dhātūnaṁ āyatanānaṁ vipariṇāmaññathābhāvā pacchimā pacchimā khandhā ca dhātuyo ca āyatanāni ca pavattantīti 'vinābhāvaṁ santamevidaṁ. '

iti disvā nāgāramāvaseti - 'itī'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā nāmetaṁ itīti. iti disvā - passitvā tulayitvā tīrayitvā vibhāvayitvā vibhūtaṁ katvā mamattesūti 'iti disvā'; nāgāramāvaseti2sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodhaṁ chinditvā sannidhipaḷibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcana3 bhāvaṁ upagantvā eko careyya vihareyya irīyeyya vatteyya pāleyya yapeyya yāpeyyāti 'iti disvā nāgāramāvase'.

tenāha bhagavā:

" socanti janā mamāyite
na hi santi niccā pariggahā,
vinābhāvaṁ santamevidaṁ
iti disvā nāgāramāvase"ti. 2

6 - 3
maraṇenapi taṁ pahīyati
yaṁ puriso mamidanti maññati,
etaṁ disvāna4 paṇḍito
na mamattāya nametha māmako.

maraṇepi taṁ pahīyatīti - 'maraṇa'nti yā5 tesaṁ tesaṁ sattānaṁ tamhā tamhā sattanikāyā cuti cavanatā bhedo [pts page 124] [\q 124/]      antaradhānaṁ maccu maraṇaṁ kālakiriyā khandhānaṁ bhedo kalebarassa nikkhepo jīvitindriyassūpacchedo;[b] tanti rūpagataṁ vedanāgataṁ saññāgataṁ saṅkhāragataṁ viññāṇagataṁ; pahīyatīti - pahīyati jahīyati vijahīyati antaradhāyati vippalujjati. bhāsitampi hetaṁ:

1. "pubbeva maccaṁ vijahanti bhogā
macco ca te pubbataraṁ jahāti,
asassatā bhogino kāmakāmī
tasmā na socāmahaṁ sokakāle. [c]

1. saṁvijjamāne atthi - sīmu1 2. na gharamāvaseti - manupa. 3. ākiñcana - syā. 4. etampi viditvā - syā, manupa. 5. yaṁ - sīmu1.
[a.] dīghanikāya - mahāparinibbānasutta [b.] paṭiccasamuppādavibhaṅga. [c] maṇikuṇḍalajātaka.

[bjt page 172] [\x 172/]
2. udeti āpūrati veti cando
atthaṅgametvāna paleti sūriyo,
viditā mayā sattuka! lokadhammā
tasmā na socāmahaṁ sokakāle"ti[a]

maraṇenapi taṁ pahīyati.

yaṁ puriso mamidanti maññatīti - 'ya'nti rūpagataṁ vedanāgataṁ saññāgataṁ saṅkhāragataṁ viññāṇagataṁ; purisoti saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo; mamidanti maññatīti taṇhāmaññanāya maññati, diṭṭhimaññanāya maññati, mānamaññanāya maññati, kilesamaññanāya maññati, duccaritamaññanāya maññati, payogamaññanāya maññati, vipākamaññanāya maññatīti 'yaṁ puriso mamidanti maññati. '

etaṁ disvāna1 paṇḍitoti - etaṁ ādīnavaṁ ñatvā jānitvā tulayitvā tīrayitvā vibhāvayitvā vibhūtaṁ katvā mamattesūti - etaṁ2 disvāna; paṇḍitoti - dhīro paññavā buddhimā ñāṇī vibhāvī medhāvīti - 'etaṁ disvāna paṇḍito. '

na mamattāya nametha māmakoti - 'mamattā'ti dve mamattā: [pts page 125] [\q 125/]      taṇhāmamattaṁ ca diṭṭhimamattaṁ ca

katamo taṇhāmamatto? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, idaṁ taṇhāmamatto.

katamo diṭṭhimamatto? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; idaṁ diṭṭhimamatto.

māmakoti - māmako buddhamāmako dhammamāmako saṅghamāmako; so taṁ bhagavantaṁ mamāyati. bhagavā taṁ puggalaṁ parigaṇhāti. vuttaṁ hetaṁ bhagavatā: " ye te bhikkhave bhikkhū kuhā thaddhā lapā siṅgī unnaḷā asamāhitā, na me te bhikkhave, bhikkhu māmakā. apagatā ca te bhikkhave, bhikkhū imasmā dhammavinayā. na ca pana te imasmiṁ dhammavinaye vuddhiṁ virūḷhiṁ vepullaṁ āpajjanti. ye ca kho te bhikkhave, bhikkhu nikkuhā nillapā dhīrā atthaddhā susamāhitā, te kho me bhikkhave, bhikkhu māmakā. anapagatā ca te bhikkhave, bhikkhū imasmā dhammavinayā; te ca imasmiṁ dhammavinaye vuddhiṁ virūḷhiṁ vepullaṁ āpajjanti. [b]

3. "kuhā thaddhā lapā siṅgī unnaḷā asamāhitā,
na te dhamme virūhanti sammāsambuddhadesite.

4. nikkuhā nillapā dhīrā atthaddhā susamāhitā,
te ve dhamme virūhanti sammāsambuddhadesite" ti[b]

1. etampi viditvā - syā. manupa 2. etampi - sīmu. 11
[a] jātaka pañcakanipāta maṇikuṇḍalajātaka, [b] catukkaṅguttara uruvelavagga.

[bjt page 174] [\x 174/]
na mamattāya nametha māmakoti - māmako taṇhāmamattaṁ pahāya diṭṭhimamattaṁ paṭinissajitvā mamattāya na nameyya, na onameyya, na tanninno assa, na tappoṇo na tappabbhāro na tadadhimutto na tadadhipateyyoti - na mamattāya nametha māmako.
tenāha bhagavā:

" maraṇenapi taṁ pahīyati
yaṁ puriso mamidanti maññati,
etaṁ disvāna paṇḍito
na mamattāya nametha māmako"ti.

6 - 4
supinena1 [pts page 126] [\q 126/]      yathāpi saṅgataṁ2
paṭibuddho puriso na passati,
evaṁ3 piyāyitaṁ janaṁ
petaṁ kālakataṁ na passati.

supinena yathāpi saṅgatanti - saṅgataṁ samāgataṁ samāhitaṁ sannipatitanti 'supinena yathāpi saṅgataṁ. '

paṭibuddho puriso na passatīti - yathā puriso supinagato candaṁ passati, suriyaṁ passati, mahāsamuddaṁ passati, sineruṁ pabbatarājānaṁ passati, hatthiṁ passati, assaṁ passati, rathaṁ passati, pattiṁ passati, senābyūhaṁ passati, ārāmarāmaṇeyyakaṁ passati, vanarāmaṇeyyakaṁ passati, bhūmirāmaṇeyyakaṁ passati, pokkharaṇīrāmaṇeyyakaṁ passati; paṭibuddho na kiñci passatīti 'paṭibuddho puriso na passati. '

evaṁ piyāyitaṁ jananti - 'eva'nti opammasampaṭipādanaṁ; piyāyitaṁ jananti piyāyitaṁ mamāyitaṁ janaṁ, mātaraṁ vā pitaraṁ vā bhātaraṁ vā bhaginiṁ vā puttaṁ vā dhītaraṁ vā mittaṁ vā amaccaṁ vā ñātisālohitaṁ vāti4 'evaṁ piyāyitaṁ janaṁ. '5 petaṁ kālakataṁ na passatīti - peto vuccati mato kālakato, taṁ petaṁ na passati, na dakkhati, nādhigacchati, na vindati, na paṭilabhatīti - petaṁ kālakataṁ na passati.

tenāha bhagavā:

supinena6 yathāpi saṅgataṁ
paṭibuddho puriso na passati,
evaṁ7 piyāyitaṁ janaṁ
petaṁ kālakataṁ na passatī"ti.

6 - 5

diṭṭhāpi [pts page 127] [\q 127/]      sutāpi te janā
yesaṁ nāmamidaṁ pavuccati,
nāmamevāvasissati
akkheyyaṁ petassa jantuno.

diṭṭhāpi sutāpi te janāti - 'diṭṭhā'ti ye cakkhuviññāṇāhi sambhūtā; sutāti ye sotaviññāṇābhisambhūtā; te janāti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā cāti 'diṭṭhāpi sutāpi te janā'

1. supinepi - manupa 2. saṁkhataṁ - sa 3. evampi - manupa. 4. vā - sīmu11. 5. jananti - sīmu11. manupa 6. supinepi - manupa. 7. evampi - manupa.

[bjt page 176] [\x 176/]
yesaṁ nāmamidaṁ pavuccatīti - 'yesa'nti khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ; nāmanti saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo; pavuccatīti vuccati pavuccati kathiyati bhaṇīyati dīpīyati voharīyatīti 'yesaṁ nāmamidaṁ pavuccati. '

nāmamevāvasissati akkheyyanti - rūpagataṁ vedanāgataṁ saññāgataṁ saṅkhāragataṁ viññāṇagataṁ pahīyati jahīyati antaradhāyati vippalujjatīti nāmamevāvasissati; akkheyyanti akkhātuṁ kathetuṁ bhaṇituṁ dīpayituṁ voharitunti 'nāmamevāvasissati akkheyyaṁ. '

petassa jantuno - 'petassā'ti petassa kālakatassa; jantunoti sattassa narassa māṇavassa posassa puggalassa jīvassa jāgussa1 jantussa indagussa hindagussa manujassāti akkheyyaṁ petassa jantuno.

tenāha bhagavā:
"diṭṭhāpi sutāpi te janā
yesaṁ nāmamidaṁ pavuccati,
nāmamevāvasissati
akkheyyaṁ petassa jantuno"ti.

6 - 6
sokaparidevamaccharaṁ2
[pts page 128] [\q 128/]      na javanti giddhā mamāyite
tasmā munayo pariggahaṁ
hitvā acariṁsu khemadassino.

sokaparidevamaccharaṁ2 na jahanti giddhā mamāyiteti 'soko'ti ñātivyasanena vā phuṭṭhassa bhogavyasanena vā phuṭṭhassa rogavyasanena vā phuṭṭhassa sīlavyasanena vā phuṭṭhassa diṭṭhivyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa soko socanā socitattaṁ antosoko antoparisoko antodāho3 antoparidāho cetaso parijhāyanā domanassaṁ sokasallaṁ[a]; paridevoti - ñātivyasanena vā phuṭṭhassa bhogavyasanena vā phuṭṭhassa rogavyasanena vā phuṭṭhassa sīlavyasanena vā phuṭṭhassa diṭṭhi vyasanena vā phuṭṭhassa aññataraññatarena vā vyasanena samannāgatassa aññataraññatarena vā dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappanā4 lālappitattaṁ5[a]; macchariyanti - pañca macchariyāni: āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ, yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa, idaṁ vuccati macchariyaṁ. [b] api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ, gāho; idaṁ vuccati6 macchariyaṁ.

1. jatussa - sīmu. 11. machasaṁ syā. 2. maccheraṁ - manupa. 3. ḍāho - sa. 4. lālappāyanā - sīmu11. manupa. 5. lālappāyitattaṁ - sīmu. 11. manupa. 6. gāho vuccati - 11. manupa.
[a.] paṭiccasamuppādavibhaṅga [b] khuddakavatthuvibhaṅga.

[bjt page 178] [\x 178/]
gedho vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, akusalamūlaṁ akusalanidānaṁ akusalappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ.

mamattāti dve mamattā: taṇhāmamattaṁ ca diṭṭhimamattaṁ ca.

katamo taṇhāmamattaṁ? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, idaṁ taṇhāmamattaṁ.

katamo diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; idaṁ diṭṭhimamattaṁ;
[pts page 129] [\q 129/]
mamāyitaṁ vatthuṁ acchedasaṅkino'pi socanti. acchijjantepi socanti. acchinnepi socanti. mamāyitaṁ vatthuṁ acchedasaṅkino'pi socanti. acchijjantepi socanti. acchinnepi socanti. mamāyitaṁ vatthuṁ vipariṇāmasaṅkino'pi socanti. vipariṇamante'pi1 socanti. mamāyitaṁ vatthuṁ acchedasaṅkino'pi paridevanti. acchijjante'pi paridevanti. acchinne'pi paridevanti. mamāyitaṁ vatthuṁ vipariṇāmasaṅkino'pi paridevanti. vipariṇamante'pi paridevanti. vipariṇate'pi paridevanti. mamāyitaṁ vatthuṁ rakkhanti gopenti parigaṇhanti. mamāyanti maccharāyanti. 2 mamāyitasmiṁ vatthusmiṁ sokaṁ na jahanti. paridevaṁ na jahanti. macchariyaṁ na jahanti. gedhaṁ na jahanti. nappajahanti na vinodenti na byantiṁ karonti na anabhāvaṁ gamentīti - sokaparidevamaccharaṁ na jahanti giddhā mamāyite.

tasmā munayo pariggahaṁ hitvā acariṁsu khemadassinoti 'tasmā' ti tasmā taṁkāraṇā taṁhetu tappaccayā taṁnidānā etaṁ ādīnavaṁ sampassamānā3 mamattesūti tasmā; munayoti monaṁ vuccati ñāṇaṁ, yā paññā pajānanā - pe -
amoho dhammavicayo sammādiṭṭhi; tena ñāṇena samannāgatā munayo monappattā. tīṇi moneyyāni: kāyamoneyyaṁ vacīmoneyyaṁ manomoneyyaṁ - pe - saṅgajālamaticca so muni; pariggahoti - dve pariggahā: taṇhāpariggaho ca diṭṭhipariggaho ca

katamo taṇhāpariggaho? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhāpariggaho.

katamo diṭṭhipariggaho? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhipariggaho;

munayo taṇhāpariggahaṁ pariccajitvā diṭṭhipariggahaṁ paṭinissajitvā cajitvā pariccajitvā pajahitvā vinodetvā byantiṁ karitvā anabhāvaṁ gametvā acariṁsu vicariṁsu4 irīyiṁsu vattayiṁsu pālayiṁsu yapayiṁsu yāpayiṁsu; khemadassinoti - [pts page 130] [\q 130/]      khemaṁ vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ; khemadassinoti khemadassino tāṇadassino lenadassino saraṇadassino abhayadassino accutadassino amatadassino nibbānadassinoti 'tasmā munayo pariggahaṁ hitvā acariṁsu khemadassino. '

tenāha bhagavā:

"sokaparidevamaccharaṁ
na jahanti giddhā mamāyite,
tasmā munayo pariggahaṁ
hitvā acariṁsu khemadassino"ti.

6 - 7
patilīnacarassa bhikkhuno
bhajamānassa vivittamāsanaṁ, 5
sāmaggiyamāhu tassetaṁ6
yo attānaṁ7 bhavane na dassaye.

1. vipariṇāmantepi - machasaṁ, syā. 2. mamāyitanti maccharāyitanti - syā. 3. sampassamāno - sīmu1. 4. vihariṁsu - machasaṁ 5. vivittamānasaṁ - manupa. 6. tassa taṁ - manupa. syā. 7. attaṁ - manupa.

[bjt page 180] [\x 180/]
patilīnacarassa bhikkhunoti - patilīnacarā vuccanti satta sekhā; arahā patilīno. kiṁ kāraṇā patilīnacarā vuccanti satta sekhā? te tato tato cittaṁ patilīnentā patikuṭentā1 pativaṭṭentā sannirumbhentā2 sanniggaṇhantā sannivārentā rakkhantā gopentā caranti viharanti irīyanti vattenti pālenti yapenti yāpenti. cakkhudvāre cittaṁ patilīnentā patikuṭentā pativaṭṭentā sannirumbhentā sanniggaṇhantā sannivārentā rakkhantā gopentā caranti viharanti irīyanti vattenti pālenti yapenti yāpenti. sotadvāre cittaṁ - ghānadvāre cittaṁ jivhādvāre cittaṁ kāyadvāre cittaṁ - manodvāre cittaṁ patilīnentā patikuṭentā pativaṭṭentā sannirumbhentā sanniggaṇhantā sannivārentā rakkhantā gopentā [pts page 131] [\q 131/]      caranti viharanti irīyanti vattenti pālenti yāpenti yāpenti. yathā kukkuṭapattaṁ vā nahārudaddulaṁ vā aggimhi pakkhittaṁ patilīyati patikuṭati pativaṭṭati na sampasārīyati, evamevaṁ te tato tato cittaṁ patilīnentā patikuṭentā pativaṭṭentā sannirumbhentā sanniggaṇhantā sannivārentā rakkhantā gopentā caranti viharanti irīyanti vattenti pālenti yapenti yāpenti. cakkhudvāre cittaṁ - sotadvāre cittaṁ ghānadvāre cittaṁ jivhādvāre cittaṁ - kāyadvāre cittaṁ - manodvāre cittaṁ patilīnentā patikuṭentā pativaṭṭentā sannirumbhentā sanniggaṇhantā sannivārentā rakkhantā gopentā caranti viharanti irīyanti vattenti pālenti yapenti yāpenti. taṁ kāraṇā patilīnacarā vuccanti satta sekhā. bhikkhunotiputhujjanakalyāṇakassa3 vā bhikkhuno sekhassa vā bhikkhunoti ' patilīnacarassa bhikkhuno. '

bhajamānassa vivittamāsananti - āsanaṁ vuccati yattha nisīdanti, mañco pīṭhaṁ bhisi taṭṭikā cammakhaṇḍo tiṇasanthāro paṇṇasantharo palālasanthāro; taṁ āsanaṁ asappāyarūpadassanena rittaṁ vivittaṁ pavivittaṁ, asappāyasaddasavaṇena asappāyagandhaghāyanena asappāyarasasāyanena - asappāyaphoṭṭhabbaphusanena - asappāyehi pañcahi kāmaguṇehi rittaṁ vivittaṁ pavivittaṁ, taṁ vivittaṁ āsanaṁ bhajato sambhajato sevato nisevato saṁsevato paṭisevatoti 'bhajamānassa vivittamāsanaṁ. '.

sāmaggiyamāhu tassetaṁ yo attānaṁ bhavane na dassayeti'sāmaggī'ti4 tisso sāmaggiyo: gaṇasāmaggi dhammasāmaggi anabhinibbattisāmaggi. katamā gaṇasāmaggi? bahū cepi bhikkhū samaggā sammodamānā [pts page 132] [\q 132/]      avivadamānā khīrodakībhūtā aññamaññaṁ piyacakkhūhi sampassantā viharanti. ayaṁ gaṇasāmaggi. katamā dhammasāmaggi? cattāro satipaṭṭhānā cattāro sammappadhānā cattāro iddhipādā pañcindriyāni pañcabalāni satta bojjhaṅgā ariyo aṭṭhaṅgiko maggo, te ekato pakkhandanti pasīdanti sampatiṭṭhanti vimuccanti. na tesaṁ dhammānaṁ vivādo pavivādo atthi. ayaṁ dhammasāmaggi.

1. patikujjantā - syā. 2. sanniruddhattā - machasaṁ. syā. 3. kalyāṇaputhujjanassa - syā. 4. sāmaggiyoti - sīmu. 11 sāmaggiyāti - syā.

[bjt page 182. [\x 182/]     ]
katamā anabhinibbattisāmaggi? bahū cepi bhikkhu anupādisesāya nibbānadhātuyā parinibbāyanti. na tena1 nibbānadhātuyā ūnattaṁ vā puṇṇattaṁ vā paññāyati. ayaṁ anabhinibbattisāmaggi.

bhavaneti - nerayikānaṁ nirayo bhavanaṁ tiracchānayonikānaṁ tiracchānayoni bhavanaṁ; pettivisayikānaṁ pettivisayo bhavanaṁ; manussānaṁ manussaloko bhavanaṁ; devānaṁ devaloko bhavananti 'sāmaggiyamāhu tassetaṁ. '

yo attānaṁ bhavane na dassayeti - tassesā sāmaggi etaṁ channaṁ etaṁ patirūpaṁ etaṁ anucchavikaṁ etaṁ anulomaṁ, yo evaṁ paṭicchanne niraye attānaṁ na dasseyya, tiracchānayoniyā attānaṁ na dasseyya, pettivisaye attānaṁ na dasseyya, manussaloke attānaṁ na dasseyya, devaloke attānaṁ na dasseyyāti. evamāhu evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti 'sāmaggiyamāhu tassetaṁ yo attānaṁ bhavane na dassaye. '

tenāha bhagavā:

"patilīnacarassa bhikkhuno
bhajamānassa vicittamāsanaṁ,
sāmaggiyamāhu tassetaṁ
yo attānaṁ bhavane na dassaye"ti.

6 - 8
sabbattha [pts page 133] [\q 133/]      munī anissito
na piyaṁ kubbati nopi appiyaṁ,
tasmiṁ paridevamaccharaṁ
paṇṇe vāri yathā na lippati.

sabbattha munī anissitoti - 'sabbaṁ' vuccati dvādasāyatanāni: cakkhuñceva rūpā ca, sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca, mano ca, dhammā ca; munīti monaṁ vuccati ñāṇaṁ - pe -

saṅgajālamaticca so muni; anissitoti - dve nissayā: taṇhānissayo ca diṭṭhinissayo ca

katamo taṇhānissayo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhānissayo.

katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhinissayo.

muni taṇhānissayaṁ pahāya diṭṭhinissayaṁ paṭinissajitvā cakkhuṁ anissito sotaṁ anissito ghānaṁ anissito jivhaṁ anissito kāyaṁ anissito manaṁ anissito rūpe sadde gandhe rase phoṭṭhabbe dhamme kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ atīta1 anāgataṁ paccuppannaṁ diṭṭhaṁ sutaṁ mutaṁ viññātaṁ sabbe dhamme anissito anallīno anupagato anajjhosito2 anadhimutto nikkhanto nissaṭo3 vippamutto visaññutto vimariyādīkatena cetasā viharatīti 'sabbattha munī

1. tesaṁ - sīmu. 1 2. anajjhesito - sīmu. 3. nissato - sa.

[bjt page 184] [\x 184/]
na piyaṁ kubbati nopi appiyanti - piyāti dve piyā: sattā vā saṅkhārā vā. katame sattā piyā? idha yassa te honti atthakāmā hitakāmā phāsukāmā yogakkhemakāmā, mātā vā pitā vā bhātā [pts page 134] [\q 134/]      vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā. katame saṅkhārā piyā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, ime saṅkhārā piyā.

appiyāti - dve appiyā: sattā vā saṅkhārā vā. katame sattā appiyā? idha yassa te honti anatthakāmā ahitakāmā aphāsukāmā ayogakkhemakāmā jīvitā voropetukāmā, ime sattā appiyā. katame saṅkhārā appiyā? amanāpikā rūpā amanāpikā saddā amanāpikā gandhā amanāpikā rasā amanāpikā phoṭṭhabbā, ime saṅkhārā appiyā.

na piyaṁ kubbati nopi appiyanti ' ayaṁ me satto piyo, ' ime ca me saṅkhārā manāpā'ti rāgavasena piyaṁ na karoti. 'ayaṁ me satto appiyo, ime saṅkhārā amanāpā'ti paṭighavasena appiyaṁ na karoti na janeti na sañjaneti na nibbatteti nābhinibbattetīti 'na piyaṁ kubbati nopi appiyaṁ'.

tasmiṁ paridevamaccharaṁ paṇṇe vāri yathā na lippatīti - 'tasmi'nti tasmiṁ puggale arahante khīṇāsave, paridevoti - ñātivyasanena vā phuṭṭhassa bhogavyasanena vā phuṭṭhassa aññataraññatarena vā vyasanena samannāgatassa aññataraññatarena dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappanā1 lālappitattaṁ [a2] macchariyanti pañca macchariyāni: āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ. yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā3 aggahitattaṁ cittassa, idaṁ vuccati macchariyaṁ. [b] apica, khandhamacchariyampi macchariyaṁ, dhātumacchariyampi [pts page 135] [\q 135/]      macchariyaṁ, āyatanamacchariyampi macchariyaṁ, gāho vuccati macchariyaṁ.

paṇṇe vāri yathā na lippatīti - paṇṇaṁ vuccati padumapattaṁ; vāri vuccati udakaṁ; yathā vāri padumapatte na lippati na saṁlippati na upalippati, alittaṁ asaṁlittaṁ anupalittaṁ, evamevaṁ tasmiṁ puggale arahante khīṇāsave paridevo ca macchariyañca na lippati na saṁlippati na upalippati alitto asaṁlitto anupalitto; so ca puggalo tehi kilesehi na lippati na saṁlippati na upalippati alitto asaṁlitto anupalitto nikkhanto nissaṭo4 vippamutto visaññutto vimariyādīkatena cetasā viharatīti 'tasmiṁ paridevamaccharaṁ paṇṇe vāri yathā na lippati. '

1. lālappāyanā - sīmū11. 2. lālappāyitattaṁ sīmū11. manupa. 3. kaṭukañcatā - manupa. 4. nissato - sa. [a] vibhaṅgapāḷi - paṭiccasamuppādavibhaṅga. [b] khuddakavatthuvibhaṅga.

[bjt page 186] [\x 186/]
tenāha bhagavā:
"sabbattha munī anissito
na piyaṁ kubbati nopi appiyaṁ,
tasmiṁ paridevamaccharaṁ
paṇṇe vāri yathā na lippatī"ti.

6 - 9

udabindu yathāpi pokkhare
padume vāri yathā na lippati, 1
evaṁ muni nopalippati
yadidaṁ diṭṭhasutaṁ2 mutesu vā.

udabindu yathāpi pokkhareti - udabindu vuccati udakathevo;3 pokkharaṁ vuccati padumapattaṁ; yathā udabindu padumapatte na lippati na palippati na upalippati alittaṁ apalittaṁ4 anupalittanti 'udabindu yathāpi pokkhare. '

padume vāri yathā na lippatīti - padumaṁ vuccati padumapupphaṁ;5 vāri vuccati udakaṁ, yathā vāri padumapupphe na lippati na palippati na upalippati alittaṁ apalittaṁ anupalittanti 'padume vāri yathā na lippati'

evaṁ [pts page 136] [\q 136/]      muni nopalippati yadidaṁ diṭṭhasutaṁ mutesu vāti - ' eva'nti opammasampaṭipādanaṁ, munīti monaṁ vuccati ñāṇaṁ - pe -

saṅgamaticca so muni; 'lepā'ti dve lepā: taṇhālepo ca diṭṭhilepo
katamo taṇhālepo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhālepo.

katamo diṭṭhilepo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhilepo; muni taṇhālepaṁ pahāya diṭṭhilepaṁ paṭinissajitvā diṭṭhe na lippati, sute na lippati, mute na lippati, viññāte na lippati na palippati na upalippati. alitto apalitto anupalitto nikkhanto nissaṭo vippamutto visaññutto vimariyādīkatena cetasā viharatīti 'evaṁ muni nopalippati yadidaṁ diṭṭhasutaṁ mutesu vā. '

tenāha bhagavā:
" udabindu yathāpi pokkhare
padume vāri yathā na lippati,
evaṁ muni nopalippati
yadidaṁ diṭṭhasutaṁ6 mutesu vā"ti.

6 - 10
dhono na hi tena maññati
yadidaṁ diṭṭhasutaṁ6 mutesu vā,
nāññena visuddhimicchati
na hi so rajjati no virajjati.

1. limpati - mu. 11. syā 2. diṭṭhasute - sīmu. 11 3. udakatthavako - pu 4. asaṁlittaṁ - sīmu11 5. padumapattaṁ - sīmu1 6. diṭṭhasute - sīmu11.

[bjt page 188] [\x 188/]
dhono na hi tena maññati yadidaṁ diṭṭhasutaṁ1 mutesu vāti 'dhono'ti dhonā vuccati paññā, yā paññā pajānanā - pe -
amoho dhammavicayo sammādiṭṭhi. [a] kiṁ kāraṇā dhonā vuccati paññā? tāya paññāya kāyaduccaritaṁ dhutañca dhotañca sandhotañca niddhotañca; vacīduccaritaṁ - manoduccaritaṁ dhutañca dhotañca sandhotañca niddhotañca; rāgo dhuto ca dhoto ca sandhoto ca niddhoto ca, doso moho kodho upanāho - makkho - paḷāso - issā - macchariyaṁ māyā sāṭheyyaṁ - thambho - sārambho - māno - atimāno - mado pamādo sabbe kilesā - sabbe duccaritā sabbe darathā sabbe pariḷāhā sabbe [pts page 137] [\q 137/]      santāpā - sabbākusalābhisaṅkhārā dhutā ca dhotā ca sandhotā ca niddhotā ca; taṁkāraṇā dhonā vuccati paññā. athavā sammādiṭṭhiyā micchādiṭṭhi dhutā ca dhotā ca sandhotā ca niddhotā ca; sammāsaṅkappena micchāsaṅkappo dhuto ca dhoto ca sandhoto ca niddhoto ca; sammāvācāya micchāvācā dhutā ca dhotā ca sammākammantena micchākammanto dhuto ca dhoto ca sammāājīvena micchāājīvo dhuto ca dhoto ca sammāvāyāmena micchāvāyāmo dhuto ca dhoto ca - sammāsatiyā micchāsati dhutā ca dhotā ca - sammāsamādhinā micchāsamādhi dhuto ca dhoto ca - sammāñāṇena micchāñāṇaṁ dhutañca dhotañca sammāvimuttiyā micchāvimutti dhutā ca dhotā ca sandhotā ca. athavā ariyena aṭṭhaṅgikena maggena sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā dhutā ca dhotā ca sandhotā ca niddhotā ca. arahā imehi dhonehi dhammehi upeto samupeto upāgato samūpāgato upapanno samupapanno samannāgato. tasmā arahā dhono. so dhutarāgo dhutapāpo dhutakileso dhutapariḷāhoti dhono.

dhono na hī tena maññati yadidaṁ diṭṭhasutaṁ1 mutesu vāti dhono diṭṭhaṁ na maññati. diṭṭhasmiṁ na maññati. diṭṭhato na maññati. diṭṭhaṁ meti na maññati. sutaṁ na maññati. sutasmiṁ na maññati. sutato na maññati. sutaṁ meti na maññati. mutaṁ na maññati. mutasmiṁ na maññati. mutato na maññati. mutaṁ meti na maññati. viññātaṁ na maññati. viññātasmiṁ na maññati. viññātato na maññati. viññātaṁ meti na maññati. vuttampi hetaṁ bhagavatā:

1. diṭṭhasute - sīmu11. 2. asminti - sīmu. 11 [a] dhamamasaṅgaṇi - cittupādakaṇḍa.

[bjt page 190] [\x 190/]
"asmīti1 bhikkhave maññitametaṁ. ayamahamasmīti1 maññitametaṁ. bhavissanti maññitametaṁ. na bhavissanti maññitametaṁ. rūpī bhavissanti maññitametaṁ arūpī bhavissanti maññitametaṁ. [pts page 138] [\q 138/]      saññī bhavissanti maññitametaṁ. asaññī bhavissanti maññitametaṁ. nevasaññīnāsaññī bhavissanti maññitametaṁ. maññitaṁ hi bhikkhave, rogo, maññitaṁ gaṇḍo, maññitaṁ sallaṁ, maññitaṁ upaddavo, tasmātiha bhikkhave amaññamānena cetasā viharissāmāti evaṁ hi vo bhikkhave sikkhitabba"nti [a] dhono na hi tena maññati yadidaṁ diṭṭhasutaṁ mutesu vā. '

nāññena visuddhimicchatīti - dhono aññena asuddhimaggena micchāpaṭipadāya aniyyāṇikapathena aññatra satipaṭṭhānehi aññatra sammappadhānehi aññatra iddhipādehi aññatra indriyehi aññatra balehi aññatra bojjhaṅgehi aññatra ariyā aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ parimuttiṁ na icchati na sādiyati na pattheti na piheti nābhijappatīti 'nāññena visuddhimicchati. '

na hi so rajjati no virajjatīti - 'sabbe bālaputhujjanā rajjanti. puthujjanakalyāṇakaṁ upādāya satta sekhā virajjanti. arahā neva rajjati no virajjati. viratto so khayā rāgassa vītarāgattā khayā dosassa vītadosattā khayā mohassa vītamohattā so vutthavāso ciṇṇacaraṇo - pe -
jātijarāmaraṇasaṁsāro natthi tassa punabbhavoti ' na hi so rajjati no virajjati. '
tenāha bhagavā:

" dhono na hi tena maññati
yadidaṁ diṭṭhasutaṁ mutesu vā,
nāññena visuddhimicchati
na hi so rajjati no virajjatī"ti.

jarāsuttaniddeso chaṭṭho.

7. tissametteyyasuttaniddeso

atha tissametteyyasuttaniddeso vuccati: 2

7 - 1
methunamanuyuttassa [pts page 139] [\q 139/]      ( iccāyasmā tisso metteyyo)
vighātaṁ brūhi mārisa,
sutvāna tava sāsanaṁ
viveke sikkhissāma se.

1. asminti - mu11 2. suttaṁ cakkhati - sīmu11
[a] saḷāyatanasaṁyutta - āsīvisavagga.

[bjt page 192] [\x 192/]
methunamanuyuttassāti - methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti;[a] kiṁkāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo. yathā ubho kalahakārakā 'methunakā'ti vuccanti, ubho bhaṇḍanakārakā 'methunakā'ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā'ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyadinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo; methunamanuyuttassāti - methunadhamme yuttassa payuttassa āyuttassa samāyuttassa taccaritassa tabbahulassa taggarukassa tanninnassa tappoṇassa tappabbhārassa tadadhimuttassa tadadhipateyyassāti 'methunamanuyuttassa. '

iccāyasmā tisso metteyyoti - 'iccā'ti padasandhi padasaṁsaggo padapāripūri akkharasamavāyo byañjanasiliṭṭhatā [pts page 140] [\q 140/]      padānupubbatā nāmetaṁ iccāti; āyasmāti - piyavacanaṁ garuvacanaṁ sagāravavacanaṁ sappatissavacanametaṁ āyasmāti; tissoti - tassa therassa nāmaṁ saṁkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo; metteyyoti - tassa therassa gottaṁ saṅkhā samaññā paññatti vohāroti 'iccāyasmā tisso metteyyo. '

vighātaṁ brūhi mārisāti - 'vighāta'nti vighātaṁ upaghātaṁ pīḷanaṁ ghaṭṭhanaṁ upaddavaṁ upassaggaṁ; brūhi - ācikkha desehi paññapehi paṭṭhapehi vivara vibhaja uttānīkarohi pakāsehi; mārisāti 'piyavacanaṁ garuvacanaṁ sagāravavacanaṁ sappatissavacanametaṁ mārisāti 'vighātaṁ brūhi mārisa'.

sutānaṁ tava sāsananti - 'tuyhaṁ vacanaṁ vyappathaṁ desanaṁ anusāsanaṁ anusiṭṭhiṁ1 sutvā suṇitvā uggahetvā upadhārayitvā upalakkhayitvāti 'sutvāna tava sāsanaṁ'

1. anusatthiṁ - sa.
[a]vinayamahāvibhaṅga - paṭhamapārājikaṁ. (tattha " duṭṭhullaṁ odakantikaṁ rahassa"nti napuṁsakaliṅgavasena dissati)

[bjt page 194] [\x 194/]

viveke sikkhissāma seti - 'viveko'ti tayo vivekā: kāyaviveko cittaviveko upadhiviveko.

katamo kāyaviveko? idha bhikkhū vivittaṁ senāsanaṁ bhajati: araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. kāyena vivitto viharati. so eko gacchati. eko tiṭṭhati. eko nisīdati eko seyyaṁ kappeti. eko gāmaṁ piṇḍāya pavisati. eko paṭikkamati. eko raho nisīdati. eko caṅkamaṁ adhiṭṭhāti. eko carati viharati irīyati vattati pāleti yapeti yāpeti. ayaṁ kāyaviveko.

katamo cittaviveko? paṭhamaṁ jhānaṁ samāpannassa nīvaraṇehi cittaṁ vivittaṁ hoti. dutiyaṁ jhānaṁ samāpannassa vitakkavicārehi cittaṁ vivittaṁ hoti. tatiyaṁ jhānaṁ samāpannassa pītiyā cittaṁ vivittaṁ hoti. catutthaṁ jhānaṁ samāpannassa sukhadukkhehi cittaṁ vivittaṁ hoti. ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti. viññāṇañcāyatanaṁ [pts page 141] [\q 141/]      samāpannassa ākāsānañcāyatanasaññāya cittaṁ vivittaṁ hoti. ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti. nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti. sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ vivittaṁ hoti. sakadāgāmissa oḷārikā kāmarāgasaññojanā paṭighasaññojanā oḷārikā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. anāgāmissa anusahagatā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti. ayaṁ cittaviveko.

katamo upadhiviveko? upadhi vuccanti kilesā ca khandhā ca abhisaṅkhārā ca. upadhiviveko vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. ayaṁ upadhiviveko.
kāyaviveko ca vavakaṭṭhakāyānaṁ1 nekkhammābhiratānaṁ. cittaviveko ca parisuddhacittānaṁ paramavodānappattānaṁ. upadhiviveko ca nirupadhīnaṁ puggalānaṁ visaṅkhāragatānaṁ.

viveke sikkhissāma seti - so thero pakatiyā sikkhitasikkho. apica, dhammadesanaṁ upādāya dhammadesanaṁ yācanto2 evamāha: 'viveke sikkhissāma se'ti. tenāha tisso metteyyo:

"methunamanuyuttassa( iccāyasmā tisso metteyyo)
vighātaṁ brūhi mārisa,
sutvāna tava sāsanaṁ
viveke sikkhissāma se"ti.

1. vivekaṭṭhakāyānaṁ - sīmu11. vūpakaṭṭhakāyānaṁ - [pts. 2.] yācento - machasaṁ.
[bjt page 196] [\x 196/]

7 - 2
[pts page 142] [\q 142/]
methunamanuyuttassa ( metteyyāti bhagavā)
mussatevāpi1 sāsanaṁ,
micchā ca paṭipajjati
etaṁ tasmiṁ anāriyaṁ

methunamanuyuttassāti - methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti, [a] kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo, yathā ubho kalahakārakā 'methunakā'ti vuccanti, ubho bhaṇḍanakārakā 'methunakā' ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā' ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo. methunamanuyuttassāti methunadhamme yuttassa payuttassa āyuttassa samāyuttassa taccaritassa2 tabbahulassa taggarukassa tanninnassa tappoṇassa tappabbhārassa tadadhimuttassa tadadhipateyyassāti 'methunamanuyuttassa'.

metteyyāti - bhagavā taṁ theraṁ gottena ālapati; bhagavāti gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggamānoti bhagavā; bhaggadiṭṭhīti bhagavā; bhaggakaṇṭakoti bhagavā; bhaggakilesoti bhagavā; bhaji vibhaji pavibhaji dhammaratananti bhagavā bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā [pts page 143] [\q 143/]      cīvara piṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.

1. mussate cāpi - su a. mussate vāti - sa. 2. taṁcaritassa - sa
[a] vinayamahāvibhaṅga - paṭhamapārājika.

[bjt page 198] [\x 198/]
bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī vā bhagavā dasannaṁ saññābhāvanānaṁ dasannaṁ kasiṇasamāpattinaṁ, ānāpānasatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'metteyyāti bhagavā. '

mussate vāpi1 sāsananti - dvīhi kāraṇehi sāsanaṁ mussati: pariyattisāsanampi mussati. paṭipattisāsanampi mussati. katamaṁ taṁ pariyattisāsanaṁ? yantassa pariyāputaṁ2 suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ, idaṁ pariyattisāsanaṁ. tampi mussati sammussati pamussati sampamussati paribāhiro hotīti 'evampi mussate vāpi sāsanaṁ' katamaṁ paṭipattisāsanaṁ? sammāpaṭipadā anulomapaṭipadā [pts page 144] [\q 144/]      apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo, idaṁ paṭipattisāsanaṁ. tampi mussati sammussati pamussati sampamussati paribāhiro hotīti evampi 'mussate vāpi sāsanaṁ. '

micchā ca paṭipajjatīti - 'pāṇampi hanti, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇatīti 'micchā ca paṭipajjati. '

etaṁ tasmiṁ anāriyanti - etaṁ tasmiṁ puggale anariyadhammo bāladhammo mūḷhadhammo aññāṇadhammo amarāvikkhepadhammo yadidaṁ micchāpaṭipadāti ' etaṁ tasmiṁ anāriyaṁ. '
tenāha bhagavā:

" methunamanuyuttassa ( metteyyāti bhagavā)
mussate vāpi sāsanaṁ
micchā ca paṭipajjati
etaṁ tasmiṁ anāriya"nti.

1. mussate vāti - sa. 2. pariyāpuṇanaṁ - sīmu11. pariyāpuṭaṁ - manupa pariyāputtaṁ - pu.
[bjt page 200] [\x 200/]

7 - 3
eko pubbe caritvāna
methunaṁ yo nisevati,
yānaṁ bhantaṁva taṁ loke
hīnamāhu puthujjanaṁ.

eko pubbe caritvānāti - dvīhi kāraṇehi eko pubbe caritvāna: pabbajjāsaṅkhātena vā gaṇā vavassaggaṭṭhena1 vā. kathaṁ pabbajjāsaṅkhātena eko pubbe caritvāna? sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodha1 chinditvā sannidhipaḷibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati [pts page 145] [\q 145/]      viharati irīyati vattati pāleti yapeti yāpeti. evaṁ pabbajjāsaṅkhātena eko pubbe caritvāna; katha1 gaṇā vavassaggaṭṭhena1 eko pubbe caritvāna? so evaṁ pabbajito samāno eko araññe vanapatthāni pantāni senāsanāni paṭisevati appasaddāni appanigghosāni vijanavātāni manussarāhaseyyakāni paṭisallānasāruppāni. so eko gacchati. eko tiṭṭhati. eko nisīdati. eko seyyaṁ kappeti. eko gāmaṁ piṇḍāya pavisati. eko paṭikkamati. eko raho nisīdati. eko caṅkamaṁ adhiṭṭhāti. eko carati viharati irīyati vattati pāleti yapeti yāpeti. evaṁ gaṇāvavassaggaṭṭhena1 'eko pubbe caritvāna'.

methunaṁ yo nisevatīti - methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti, [a] kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo, yathā ubho kalahakārakā 'methunakā'ti vuccanti, ubho bhaṇḍanakārakā 'methunakā' ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā' ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo; methunaṁ yo nisevatīti yo aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattitvā methunaṁ dhammaṁ sevati nisevati saṁsevati paṭisevatīti 'methunaṁ yo nisevati. '

yānaṁ bhantaṁva taṁ loketi - 'yāna'nti hatthiyānaṁ assayānaṁ goyānaṁ ajayānaṁ meṇḍayānaṁ oṭṭhayānaṁ kharayānaṁ, bhantaṁ adantaṁ akāritaṁ avinītaṁ uppathaṁ gaṇhāti, visamaṁ khāṇumpi pāsāṇampi abhirūhati, yānampi ārohakampi2 bhañjati3 papātepi papatati, yathā taṁ bhantaṁ yānaṁ adantaṁ akāritaṁ avinītaṁ uppathaṁ gaṇhāti evamevaṁ so vibbhantako bhantayānapaṭibhāgo uppathaṁ gaṇhāti micchādiṭṭhiṁ gaṇhāti - pe -
micchāsamādhiṁ gaṇhāti yathā taṁ bhantaṁ yānaṁ adantaṁ akāritaṁ avinītaṁ visamaṁ khāṇumpi pāsāṇampi abhirūhati, evamevaṁ so vibbhantako bhantayānapaṭibhāgo visamaṁ kāyakammaṁ abhirūhati. visamaṁ vacīkammaṁ - visamaṁ manokammaṁ abhirūhati, visamaṁ pāṇātipātaṁ abhirūhati. visamaṁ adinnādānaṁ abhirūhati. visamaṁ kāmesu micchācāraṁ abhirūhati. visamaṁ musāvādaṁ abhirūhati, visamaṁ pisunavācaṁ abhirūhati. visamaṁ pharusavācaṁ abhirūhati. visamaṁ samphappalāpaṁ abhirūhati. [pts page 146] [\q 146/]      visamaṁ abhijjhaṁ abhirūhati visamaṁ vyāpādaṁ abhirūhati. visamaṁ micchādiṭṭhiṁ abhirūhati. visame saṅkhāre abhirūhati. visame pañca kāmaguṇe abhirūhati. visame pañca nīvaraṇe abhirūhati.

1. gaṇavavassaggatthena - sa. 2. ārohakaṁ - sīmu. 1. 3. vibhañjati - sīmu. 11.

[bjt page 202] [\x 202/]
yathā taṁ bhantaṁ yānaṁ adantaṁ akāritaṁ avinītaṁ yānampi ārohakampi bhañjati, evamevaṁ so vibbhantako bhantayānapaṭibhāgo niraye attānaṁ bhañjati. tiracchānayoniya1 attānaṁ bhañjati. pettivisaye attānaṁ bhañjati. manussaloke attānaṁ bhañjati. devaloke attānaṁ bhañjati. yathā taṁ bhantaṁ yānaṁ adantaṁ akāritaṁ avinītaṁ papāte papatati, evamevaṁ so vibbhantako bhantayānapaṭibhāgo jātipapātampi papatati. jarāpapātampi papatati. vyādhipapātampi papatati. maraṇapapātampi papatati. sokaparidevadukkhadomanassūpāyāsapapātampi papatati. loketi apāyaloke - pe - manussaloketi 'yānaṁ bhantaṁva taṁ loke. '

hīnamāhu puthujjananti - 'puthujjanā'ti kenaṭṭhena puthujjanā? puthu kilese janentīti puthujjanā. puthu avihatasakkāyadiṭṭhikāni puthujjanā. puthu satthārānaṁ mukhullokakāti puthujjanā. puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā. puthu nānāoghehi vuyhantīti puthujjanā. puthu nānāsantāpehi santappantīti1 puthujjanā. puthu nānāpariḷāhehi pariḍayhantīti puthujjanā. puthu pañcasu kāmaguṇesu rattā giddhā gathitā mucchitā ajjhopannā2 laggā laggitā paḷibuddhāti puthujjanā. puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā. hīnamāhu puthujjananti puthujjanaṁ hīnaṁ nihīnaṁ omakaṁ lāmakaṁ [pts page 147] [\q 147/]      chattakaṁ3 parittanti evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti 'hīnamāhu puthujjanaṁ. '

tenāha bhagavā:

" eko pubbe caritvāna
methunaṁ yo nisevati,
yānaṁ bhantaṁva taṁ loke
hīnamāhu puthujjana"nti.

7 - 4

yaso kitti ca yā pubbe
hāyate vāpi tassa sā,
etampi4 disvā sikkhetha
methunaṁ vippahātave.

yaso kitti ca yā pubbe hāyate vāpi tassa sāti - katamo yaso? idhekacco pubbe samaṇabhāve sakkato hoti garukato mānito pūjito apacito lābhī civarapiṇḍapātasenāsanagilānapaccayabhesajjaparikkhārānaṁ. ayaṁ yaso.

1. santapantīti - sīmu11 2. ajjhosantā - machasaṁ 3. jatukkaṁ - sīmu. 11 4. evampi - sīmu11. etaṁ - manupa.

[bjt page 204] [\x 204/]
katamā kitti. ? idhekacco pubbe samaṇabhāve kittivaṇṇabhato1 hoti: paṇḍito viyatto medhāvī bahussuto cittakathī kalyāṇapaṭibhāno, suttantikoti vā, vinayadharoti vā, dhammakathikoti vā, āraññikoti vā, piṇḍapātikoti vā, paṁsukūlikoti vā, tecīvarikoti vā, sapadānacārikoti vā khalupacchābhattikoti vā, nesajjikoti vā, yathāsanthatikoti vā, paṭhamassa jhānassa lābhīti vā, dutiyassa jhānassa lābhīti vā, tatiyassa jhānassa lābhīti vā, catutthassa jhānassa lābhīti vā, ākāsānañcāyatanasamāpattiyā lābhīti vā, viññāṇañcāyatanasamāpattiyā lābhīti vā, ākiñcaññāyatanasamāpattiyā lābhīti vā, nevasaññānāsaññāyatanasamāpattiyā lābhīti vā ayaṁ kittīti 'yaso kitti ca yā pubbe. '

hāyate vāpi tassa sāti - tassa aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattassa so ca yaso sā ca kitti hāyati parihāyati [pts page 148] [\q 148/]      paridhaṁsati paripatati2 antaradhāyati vippalujjatīti 'yaso kitti ca yā pubbe hāyate vāpi tassa sā. '

etampi disvā sikkhetha methunaṁ vippahātaveti - 'eta'nti pubbe samaṇabhāve yaso kitti ca, aparabhāge buddhaṁ dhammaṁ saṅghaṁ sikkhaṁ paccakkhāya hīnāyāvattassa ayaso ca akitti ca, etaṁ sampattivipattiṁ;3 disvāti passitvā tulayitvā tīrayitvā vibhāvayitvā vibhūtaṁ katvāti - etampi disā. sikkhethāti tisso sikkhā: adhisīlasikkhā adhicittasikkhā adhipaññāsikkhā. katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu, khuddako sīlakkhandho mahanto sīlakkhandho sīlaṁ patiṭṭhā ādi caraṇaṁ saṁyamo saṁvaro mokkhaṁ pamokkhaṁ 4 kusalānaṁ dhammānaṁ samāpattiyā. ayaṁ adhisīlasikkhā. katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā. katamā adhipaññāsikkhā? idha bhikkhu paññavā hoti udayatthagāminiyā paññāya samannāgato hoti ariyāya nibbedhikāya sammā dukkhakkhayagāminiyā, so 'idaṁ dukkha'nti yathābhūtaṁ pajānāti. 'ayaṁ dukkhasamudayo'ti yathābhūtaṁ pajānāti. 'ayaṁ dukkhanirodho'ti yathābhūtaṁ pajānāti. 'ayaṁ dukkhanirodhagāminī paṭipadā'ti yathābhūtaṁ pajānāti. 'ime āsavā'ti 'ime āsavā'ti yathābhūtaṁ pajānāti. 'ayaṁ āsavasamudayo'ti yathābhūtaṁ pajānāti. 'ayaṁ āsavanirodho'ti yathābhūtaṁ pajānāti. ' ayaṁ āsavanirodhagāminī paṭipadā'ti yathābhūtaṁ pajānāti. ayaṁ adhipaññāsikkhā.

1. kittivaṇṇagato - sīmu. 11. 2. paripaṭati - sa 3. sampattiṁ vippattiṁ - sīmu11 4. mukhaṁ pamukhaṁ - sīmu11. manupa.

[bjt page 206] [\x 206/]

methunadhammo [pts page 149] [\q 149/]      nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti, [a] kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo, yathā ubho kalahakārakā 'methunakā'ti vuccanti, ubho bhaṇḍanakārakā 'methunakā' ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā' ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo. etampi disvā sikkhetha methunaṁ vippahātaveti methunadhammassa pahānāya vūpasamāya paṭinissaggāya paṭippassaddhiyā adhisīlampi sikkheyya. adhicittampi sikkheyya. adhipaññampi sikkheyya. imā tisso sikkhāyo āvajjanto sikkheyya. jānanto sikkheyya. passanto sikkheyya. paccavekkhanto sikkheyya. cittaṁ adhiṭṭhahanto sikkheyya. saddhāya adhimuccanto sikkheyya. viriyaṁ paggaṇhanto sikkheyya satiṁ upaṭṭhapento sikkheyya cittaṁ samādahanto sikkheyya. paññāya pajānanto sikkheyya. abhiññeyyaṁ abhijānanto sikkheyya. pariññeyyaṁ parijānanto sikkheyya. pahātabbaṁ pajahanto sikkheyya. bhāvetabbaṁ bhāvento sikkheyya. pahātabbaṁ pajahanto sikkheyya. bhāvetabbaṁ bhāvento sikkheyya. sacchikātabbaṁ sacchikaronto sikkheyya ācareyya samācareyya samādāya vatteyyāti 'etampi disvā sikkhetha methunaṁ vippahātave. '

tenāha bhagavā:

"yaso kitti ca yā pubbe
hāyate vāpi tassa sā,
etampi disvā sikkhetha
methunaṁ vippahātave"ti.

7 - 5
saṅkappehi pareto so1
kapaṇo viya jhāyati,
sutvā paresaṁ nigghosaṁ
maṅku hoti tathāvidho.

saṅkappehi pareto so kapaṇo viya jhāyatīti - kāmasaṅkappena byāpādasaṅkappena vihiṁsāsaṅkappena diṭṭhisaṅkappena phuṭṭho pareto samohito samannāgato pihito; kapaṇo viya mando viya momūho viya jhāyati pajjhāyati nijjhāyati apajjhāyati; yathā ulūko rukkhasākhāyaṁ mūsikaṁ magayamāno jhāyati pajjhāyati nijjhāyati apajjhāyati, yathā kotthu nadītīre macche magayamāno jhāyati pajjhāyati nijjhāyati apajjhāyati, yathā [pts page 150] [\q 150/]      biḷāro2 sandhisamalasaṁkaṭīre mūsikaṁ magayamāno jhāyati pajjhāyati nijjhāyati apajjhāyati, yathā gadrabho vahacchinno sandhisamalasaṅkaṭīre jhāyati pajjhāyati nijjhāyati apajjhāyati, evamevaṁ so vibbhantako kāmasaṅkappena byāpādasaṅkappena vihiṁsāsaṅkappena diṭṭhisaṅkappena phuṭṭho pareto samohito samannāgato pihito kapaṇo viya mando viya momūho viya jhāyati pajjhāyati nijjhāyati apajjhāyatīti 'saṅkappehi pareto so kapaṇo viya jhāyati'.

[a]vinayamahāvibhaṅga - paṭhamapārājika. 1. yo - su. 2. vilāro - sa.

[bjt page 208] [\x 208/]
sutvā paresaṁ nigghosaṁ maṅku hoti tathāvidhoti - 'paresa'nti upajjhāyā vā ācariyā vā samānupajjhāyakā vā samānācariyakā vā mittā vā sandiṭṭhā vā sambhattā vā sahāyā vā codenti: " tassa te āvuso alābhā, tassa te dulladdhaṁ, yaṁ tvaṁ evarūpaṁ uḷāraṁ satthāraṁ labhitvā evaṁ svākkhāte dhammavinaye pabbajitvā evarūpaṁ ariyadhanaṁ labhitvāpi tassa methunadhammassa kāraṇā buddhaṁ dhammaṁ saṅghaṁ sikkhaṁ paccakkhāya hīnāyāvattosi. saddhāpi nāma te nāhosi kusalesu dhammesu. hirīpi nāma te nāhosi kusalesu dhammesu. ottappampi nāma te nāhosi kusalesu dhammesu. viriyampi nāma te nāhosi kusalesu dhammesu. satipi nāma te nāhosi kusalesu dhammesu. paññāpi nāma te nāhosi kusalesu dhammesū"ti. tesaṁ vacanaṁ byappathaṁ desanaṁ anusāsanaṁ anusiṭṭhiṁ, sutvā - suṇitvā uggahetvā upadhāretvā upalakkhayitvā; maṅku hoti - pīḷite ghaṭṭito1 byādhito domanassito hoti. tathāvidhoti tathāvidho [pts page 151] [\q 151/]      tādiso tassaṇṭhito tappakāro tappaṭibhāgo yo so vibbhantakoti - 'sutvā paresaṁ nigghosaṁ maṅku hoti tathāvidho'.

tenāha bhagavā:

" saṅkappehi pareto so
kapaṇo viya jhāyati,
hutvā paresaṁ nigghosaṁ
maṅku hoti tathāvidho"ti.

7 - 6
atha satthāni kurute
paravādehi codito,
esa khavassa mahāgedho
mosavajjaṁ pagāhati.

atha satthāni kurute paravādehi coditoti - 'athā'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā nāmetaṁ athāti; satthānīti - tīṇi satthāni: kāyasatthaṁ vacīsatthaṁ manosatthaṁ. tividhaṁ manoduccaritaṁ manosatthaṁ.
paravādehi coditoti - upajjhāyehi vā ācariyehi vā samānupajjhāyakehi2 vā samānācariyakehi vā mittehi vā sandiṭṭhehi vā sambhattehi vā sahāyehi vā codito sampajānamusā bhāsati: " abhirato3 ahaṁ bhante ahosiṁ pabbajjāya. mātā me posetabbā. tenamhi vibbhanto"ti bhaṇati. "pitā me posetabbo. tenamhi vibbhanto"ti bhaṇati. " bhātā me posetabbo"ti bhaṇati. 'bhaginī me posetabbā"ti bhaṇati. " putto me posetabbā, ñātakā me posetabbā, sālohitā me posetabbā. tenamhi vibbhanto"ti bhaṇati. vacīsatthaṁ karoti saṅkaroti janeti sañjaneti nibbatteti abhinibbattetīti 'atha satthāni kurute paravādehi codito'.

1. ghaṭito - manupa. 2. samānupajjhāyehi - sīmu11. 3. anabhirato - sa.

[bjt page 210] [\x 210/]
esakhvassa mahāgedhoti - eso kho tassa mahāgedho mahāvanaṁ [pts page 152] [\q 152/]      mahāgahanaṁ mahākantāro mahāvisamo mahākuṭilo mahāpaṅko mahāpalipo mahāpaḷibodho mahābandhanaṁ yadidaṁ sampajānamusāvādoti 'esakhvassa mahāgedho. '

mosavajjaṁ pagāhatīti - mosavajjaṁ vuccati musāvādo. idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho " ehambho purisa, yaṁ jānāsi, taṁ vadehī"ti. so ajānaṁ vā āha: 'jānāmī'ti. jānaṁ vā āha: 'na jānāmī'ti. apassaṁ vā āha: 'passāmī'ti. passaṁ vā āha: 'na passāmī'ti. iti attahetu vā parahetu vā dhanahetu vā āmisakiñcikkhahetu vā sampajānamusā bhāsati. [a] idaṁ vuccati mosavajjaṁ. api ca tihākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā bhaṇita'nti. imehi tihākārehi musāvādo hoti. api ca, catuhākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā bhaṇita'nti. vinidhāya diṭṭhiṁ. imehi catuhākārehi musāvādo hoti. apica, pañcahākārehi - chahākārehi - sattahākārehi aṭṭhahākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā bhaṇita'nti. vinidhāya diṭṭhiṁ, vinidhāya khantiṁ, vinidhāya ruciṁ, vinidhāya saññaṁ, vinidhāya bhāvaṁ. imehi aṭṭhahākārehi musāvādo hoti. mosavajjaṁ pagāhatīti mosavajjaṁ pagāhati ogāhati ajjhogāhati pavisatīti 'mosavajjaṁ pagāhati. '

tenāha bhagavā:

" atha satthāni kurute paravādehi codito,
esakhvassa mahāgedho mosavajjaṁ pagāhatī"ti.

7 - 7

paṇḍitoti samaññāto ekacariyamadhiṭṭhito,
savāpi1 methune yutto mandova parikissati.

paṇḍitoti samaññātoti - idhekacco pubbe samaṇabhāvekittivaṇṇabhato2 hoti paṇḍito viyatto medhāvī bahussuto cittakathī kalyāṇapaṭibhāno suttantikoti vā vinayadharoti vā dhammakathikoti vā - pe -

nevasaññānāsaññāyatanasamāpattiyā lābhīti vā, evaṁ ñāto hoti saññāto3 samaññāto hotīti - paṇḍitoti samaññāto.

1. athāpi - [pts] 2. kittivaṇṇagato - sīmu11 3. paññāto - sīmu11. machasaṁ
[a] majjhimanikāya - sāleyyakasutta, tikaṅguttara - puggalavagga.

[bjt page 212] [\x 212/]

ekacariyaṁ adhiṭṭhitoti - dvīhi kāraṇehi ekacariyaṁ adhiṭṭhito pabbajjāsaṅkhātena vā gaṇā vavassaggaṭṭhena vā. kathaṁ pabbajjāsaṅkhātena ekacariyaṁ adhiṭṭhito? sabbaṁ gharāvāsapaḷibodhaṁ chinditvā ekacariyaṁ adhiṭṭhitoti - dvīhi kāraṇehi ekacariyaṁ adhiṭṭhito pabbajjāsaṅkhātena ekacariyaṁ adhiṭṭhito. kathaṁ gaṇā vavassaggaṭṭhena ekacariyaṁ adhiṭṭhito? so evaṁ pabbajito samāno eko araññe vanapatthāni - pe - evaṁ gaṇā vavassaggaṭṭhena ekacariyaṁ adhiṭṭhitoti ekacariyaṁ adhiṭṭhito.

sacāpi methune yuttoti - methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti, [a] kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo, yathā ubho kalahakārakā 'methunakā'ti vuccanti, ubho bhaṇḍanakārakā 'methunakā' ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā' ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo. "sacāpi methune yutto"ti so aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattitvā methunadhamme yutto saṁyutto payutto āyutto samāyuttoti 'sacāpi methune yutto. '.

mandova parikissatīti - kapaṇo viya mando viya momūho viya kissati [pts page 154] [\q 154/]      parikissati parikilissati, pāṇampi hanti, adinnampi ādiyati. sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati, evampi kissati parikissati parikilissati. tamenaṁ rājāno gahetvā vividhā kammakāraṇā kārenti: kasāhipi tāḷenti, vettehipi tāḷenti, addhadaṇḍakehipi tāḷenti, hatthampi chindanti, pādampi chindanti, hatthapādampi chindanti, kaṇṇampi chindanti, nāsampi chindanti, kaṇṇanāsampi chindanti, bilaṅgathālikampi karonti, saṅkhamuṇḍikampi karonti, rāhumukhampi karonti, jotimālikampi karonti, hatthapajjotikampi karonti, erakavattikampi karonti, cirakavāsikampi karonti, eṇeyyakampi karonti, balisamaṁsikampi karonti, kahāpaṇakampi1 karonti, khārāpatacchikampi karonti, palighaparivattikampi karonti, palālapiṭṭhikampi karonti, tattenapi telena osiñcanti, sunakhehipi khādāpenti, jīvantampi sūle uttāsenti, asināpi sīsaṁ chindanti evampi kissati parikissati parikilissati. athavā kāmataṇhāya abhibhūto pariyādinnacitto bhoge pariyesanto nāvāya mahāsamuddaṁ pakkhandati: sītassa purakkato uṇhassa purakkhato ḍaṁsamakasavātātapasiriṁsapasamphassehi rissamāno2 khuppipāsāhi miyamāno3 tigumbaṁ4 gacchati, takkolaṁ gacchati, takkasilaṁ gacchati, kālamukhaṁ gacchati, parammukhaṁ5 gacchati, vesuṅgaṁ gacchati, verāpathaṁ gacchati, javaṁ gacchati, tāmaliṁ6 gacchati, vaṅgaṁ7 gacchati, eḷavaddhanaṁ8 gacchati, suvaṇṇakūṭaṁ [pts page 155] [\q 155/]      gacchati, suvaṇṇabhūmiṁ gacchati, tambapaṇṇiṁ gacchati, suppārakaṁ98 gacchati, bharukacchaṁ10 gacchati, suraṭṭhaṁ11 gacchati, aṅgalokaṁ12 gacchati, gaṅgaṇaṁ13 gacchati, paramagaṅgaṇaṁ14 gacchati, yonaṁ gacchati, paramayonaṁ gacchati, allasandaṁ gacchati, navakaṁ15 gacchati, mūlapadaṁ16 gacchati,

1. kahāpaṇikampi - sīmu11 2 pīḷiyamāno - sīmu 11. machasaṁ 3. piḷiyamāno - [pts]. 4. gumbhaṁ - sīmu1, gubbaṁ - sa 5. maraṇapāraṁ - sī purapuraṁ - machasaṁ.
6. kamaliṁ tamasiṁ - sī. tamamuniṁ - manupa. tabbaliṅgaṁ - sī 7. vaṅkaṁ - sī. 8. eḷabandhanaṁ - sī. machasaṁ. jalavanaṁ - sīmu. 11 9. suppādakaṁ - machasaṁ. suppāraṁ - sī. 10. bhārukacchaṁ - sīmu. 11. bharukaṁ - bhārukacchiṁ - sī. 11. suraddhaṁ - suraraṭṭhaṁ - sī 12. saṅgalokaṁ - sīmu11. bhaṅgalokaṁ - machasaṁ. aṅganekaṁ - [pts]. 13. taṅgaṇaṁ - sīmu1 saṅgaṇaṁ - sīmu11. bhaṅgaṇaṁ - machasaṁ 14. padapataṅgaṁ - sīmu. 1 padamataṅgaṇaṁ - sī. saramataṅgaṇaṁ - machasaṁ 15. vinakaṁ - machasaṁ, vinaṁ - sī. 16. mūlapaddaṁ - manupa.

[bjt page 214] [\x 214/]

marukantāraṁ gacchati, chaṇṇupathaṁ gacchati, ajapathaṁ gacchati, meṇḍapathaṁ gacchati, saṅkupathaṁ gacchati, chattapathaṁ gacchati, vaṁsapathaṁ gacchati; sakuṇapathaṁ1 gacchati, mūsikapathaṁ gacchati, darīpathaṁ gacchati, vettādhāraṁ2 gacchati, evampi kissati, parikissati, parikilissati. gavesanto na vindati. alābhamūlakampi dukkhaṁ domanassaṁ paṭisaṁvedeti. evampi kissati parikissati parikilissati. gavesanto vindati3 laddhā ca ārakkhamūlakampi dukkhaṁ domanassaṁ paṭisaṁvedeti: " kinti me bhoge neva rājāno hareyyuṁ' na corā hareyyuṁ' na aggi daheyya' na udakaṁ vaheyya' na appiyā dāyādā hareyyu"nti. tassa evaṁ ārakkhato gopayato te bhogā vippalujjanti. so vippayogamūlakamipi dukkhaṁ domanassaṁ paṭisaṁvedeti. evampi kissati parikissati parikilissatīti - sacāpi [pts page 156] [\q 156/]      methune yutto mandova parikissati.

tenāha bhagavā:

" paṇḍatoti samaññāto ekacariyamadhiṭṭhito
sacāpi methune yutto mandova parikissatī"ti.

7 - 8

etamādīnavaṁ ñatvā muni pubbāpare idha,
ekacariyaṁ daḷhaṁ kayirā na nisevetha methunaṁ.

etamādīnavaṁ ñatvā muni pubbāpare idhāti - 'eta'nti pubbe samaṇabhāve yaso ca kitti ca, aparabhāge buddhaṁ dhammaṁ saṅghaṁ sikkhaṁ paccakkhāya hīnāyāvattassa ayaso ca akitti ca, etaṁ sampattivipattiṁ4 ñatvā jānitvā tulayitvā tīrayitvā vibhāvayitvā vibhūtaṁ katvā; munīti monaṁ vuccati ñāṇaṁ, yā paññā pajānanā - pe -

saṅgajālamaticca so muni; idhāti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye imasmiṁ dhammavinaye imasmiṁ pāvacane imasmiṁ satthusāsane imasmiṁ brahmacariye imasmiṁ attabhāve imasmiṁ manussaloketi 'etamādīnavaṁ ñatvā muni pubbāpare idha. '

1. aṁsapathaṁ - sī - 2. vettācāraṁ - sīmu11. machasaṁ. cettādhāraṁ - manupa 3. na vindati - sīmu. 11. 4. sampattiṁ vipattiṁ - sīmu11, sampattivipattiñca - manupa.

[bjt page 216] [\x 216/]
ekacariyaṁ daḷhaṁ kayirāti - dvīhi kāraṇehi ekacariyaṁ daḷhaṁ kareyya: pabbajjāsaṅkhātena vā gaṇā (vavassaggaṭṭhena) vā. kathaṁ pabbajjāsaṅkhātena ekacariyaṁ daḷhaṁ kareyya? sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā mittāmaccapaḷibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko careyya vihareyya vatteyya pāleyya [pts page 157] [\q 157/]      yapeyya yāpeyya. evaṁ pabbajjāsaṅkhātena ekacariyaṁ daḷhaṁ kareyya. katha1 gaṇāvavassaggaṭṭhena ekacariyaṁ daḷhaṁ kareyya. ? so evaṁ pabbajito samāno eko araññe vanapatthāni pantāni senāsanāni paṭiseveyya appasaddāni appanigghosāni vijanavātāni manussarāhaseyyakāni paṭisallānasāruppāni. so eko gaccheyya. eko tiṭṭheyya. eko nisīdeyya eko seyyaṁ kappeyya. eko gāmaṁ piṇḍāya paviseyya. eko paṭikkameyya. eko raho nisīdeyya. eko caṅkamaṁ adhiṭṭheyya. eko careyya vihareyya irīyeyya vatteyya pāleyya yapeyya yāpeyya. evaṁ gaṇā vavassaggaṭṭhena ekacariyaṁ daḷhaṁ kareyya ekacariyaṁ thiraṁ1 kareyya, viriyaṁ kareyya daḷhasamādāno assa, avaṭṭhitasamādāno assa kusalesu dhammesūti 'ekacariyaṁ daḷhaṁ kayirā. '

na nisevetha methunanti - methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti, [a] kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo, yathā ubho kalahakārakā 'methunakā'ti vuccanti, ubho bhaṇḍanakārakā 'methunakā' ti vuccanti, ubho bhassakārakā 'methunakā'ti vuccanti, ubho vivādakārakā 'methunakā'ti vuccanti, ubho adhikaraṇakārakā 'methunakā' ti vuccanti, ubho vādino 'methunakā'ti vuccanti, ubho sallāpakā 'methunakā'ti vuccanti, evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṁ kāraṇā vuccati methunadhammo. methunadhammaṁ na seveyya, na niseveyya, na saṁseveyya na paṭiseveyya, na careyya, na samācareyya, na samādāya vatteyyāti 'na nisevetha methunaṁ'.

tenāha bhagavā:
"etamādīnavaṁ ñatvā muni pubbāpare idha,
ekacariyaṁ daḷhaṁ kayirā na nisevetha methuna"nti.

7 - 9
vivekaññeva 2 sikkhetha etadariyānamuttamaṁ3,
tena seṭṭho na maññetha sa ve nibbānasantike.

vivekaññeva sikkhethāti - 'vivekā'ti tayo vivekā: kāyaviveko cittaviveko upadhiviveko. katamo kāyaviveko? [pts page 158] [\q 158/]      idha bhikkhū vivittaṁ senāsanaṁ bhajati: araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. kāyena vivitto viharati. so eko gacchati. eko tiṭṭhati. eko nisīdati eko seyyaṁ kappeti. eko gāmaṁ piṇḍāya pavisati. eko paṭikkamati. eko raho nisīdati. eko caṅkamaṁ adhiṭṭhāti. eko carati viharati irīyati vattati pāleti yapeti yāpeti. ayaṁ kāyaviveko.

katamo cittaviveko? paṭhamaṁ jhānaṁ samāpannassa nīvaraṇehi cittaṁ vivittaṁ hoti. dutiyaṁ jhānaṁ samāpannassa vitakkavicārehi cittaṁ vivittaṁ hoti. tatiyaṁ jhānaṁ samāpannassa pītiyā cittaṁ vivittaṁ hoti. catutthaṁ jhānaṁ samāpannassa sukhadukkhehi cittaṁ vivittaṁ hoti. ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti. viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti. ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti. nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti. sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ vivittaṁ hoti. sakadāgāmissa oḷārikā kāmarāgasaññojanā paṭighasaññojanā oḷārikā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. anāgāmissa anusahagatā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti. arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti. ayaṁ cittaviveko.

katamo upadhiviveko? upadhi vuccanti kilesā ca khandhā ca abhisaṅkhārā ca. upadhiviveko vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. ayaṁ upadhiviveko.
kāyaviveko ca vavakaṭṭhakāyānaṁ1 nekkhammābhiratānaṁ. cittaviveko ca parisuddhacittānaṁ paramavodānappattānaṁ. upadhiviveko ca nirupadhīnaṁ puggalānaṁ visaṅkhāragatānaṁ.

"sikkhā"ti. tisso sikkhā: adhisīlasikkhā, adhicittasikkhā, adhipaññāsikkhā katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu. khuddako sīlakkhandho mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mokkhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti. ime āsavā'ti yathābhūtaṁ pajānāti, ayaṁ āsavasamudayo'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā. vivekaññeva sikkhethāti - vivekaññeva sikkheyya ācareyya samācareyya samādāya vatteyyāti 'vivekaññeva sikkhetha. '

1. daḷhaṁ - sīmu11. 2. vivekaṁ yeva - su. 3. etamariyānamuttamaṁ - sa 4. vivekaṭṭhakāyānaṁ - sīmu. 11. machasaṁ.

[bjt page 218] [\x 218/]
etadariyānamuttamanti - ariyā vuccanti buddhā ca buddhasāvakā ca paccekabuddhā ca. ariyānaṁ etaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ yadidaṁ vivekacariyāti 'etadariyānamuttamaṁ. '

tena seṭṭho na maññethāti - tāya vivekacariyāya unnatiṁ na kareyya, unnamaṁ na kareyya, mānaṁ na kareyya, thāmaṁ na kareyya, thambhaṁ na kareyya, na tena mānaṁ janeyya, na tena thaddho assa patthaddho paggahitasiroti 'tena seṭṭho na maññetha. '

sa ve nibbānasantiketi - so nibbānassa santike sāmantā āsanne avidūre upakaṭṭheti - sa ve nibbānasantike.

tenāha bhagavā:

"vivekaññeva1 sikkhetha etadariyānamuttamaṁ2,
tena seṭṭho na maññetha sa ve nibbānasantike"ti.

7 - 10
rittassa munino carato kāmesu anapekkhino,
oghatiṇṇassa pihayanti kāmesu gathitā3 pajā.

rittassa munino caratoti - 'rittassā'ti rittassa vivittassa pavivittassa [pts page 159] [\q 159/]      kāyaduccaritena rittassa vivittassa pavivittassa, vacīduccaritena rittassa vivittassa pavivittassa, manoduccaritena rittassa vivittassa pavivittassa, rāgena dosena mohena kodhena upanāhena makkhena paḷāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbadarathehi sabbapariḷāhehi sabbasantāpehi sabbākusalābhisaṅkhārehi4 rittassa vivittassa pavivittassa, muninoti monaṁ vuccati ñāṇaṁ - pe -
saṅgajālamaticca so muni, caratoti carato viharato irīyato vattato pālayato yapato yāpayatoti 'rittassa munino carato. '

kāmesu anapekkhinoti - 'kāmā'ti uddānato dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vatthu vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo rāgo kāmo chandarāgo kāmo, saṅkappo kāmo rāgā kāmo saṅkapparāgo kāmo, yo kāmesu kāmachando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ -

1. " addasaṁ kāma te mūlaṁ saṁkappā kāma jāyasi,
na taṁ saṁkappayissāmi evaṁ kāma na hehisī" [a] ti.

ime vuccanti kilesakāmā.

vatthukāme parijānitvā kilesakāme pahāya pajahitvā vinodetvā byantīkaritvā anabhāvaṁ gametvā kāmesu anapekkhamāno cattakāmo vantakāmo muttakāmo pahīnakāmo paṭinissaṭṭhakāmo vītarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā viharatīti 'kāmesu anapekkhino. '

1. vivekaṁ yeva - su 2 etamariyānamuttamaṁ - sa 3. gadhitā - manupa. machasaṁ [pts] 4. sabbakusalābhisaṅkhārehi - sīmu11.

[bjt page 220] [\x 220/]

oghatiṇṇassa pihayanti kāmesu gathitā1 pajāti - " pajā"ti sattādhivacanaṁ, pajā kāmesu rattā giddhā gathitā mucchitā ajjhopannā laggā laggitā paḷibuddhā; te kāmoghatiṇṇassa bhavoghatiṇṇassa diṭṭhoghatiṇṇassa avijjoghatiṇṇassa sabbasaṁsārapathaṁ2 tiṇṇassa uttiṇṇassa nittiṇṇassa atikkantassa samatikkantassa vītivattassa pāraṁ gatassa pāraṁ pattassa antaṁ [pts page 160] [\q 160/]      gatassa antaṁ pattassa koṭiṁ gatassa koṭiṁ gatassa koṭiṁ pattassa pariyantaṁ gatassa pariyantaṁ pattassa vosānaṁ gatassa vosānaṁ pattassa tāṇaṁ gatassa tāṇaṁ pattassa lenaṁ gatassa lenaṁ pattassa saraṇaṁ gatassa saraṇaṁ pattassa abhayaṁ gatassa abhayaṁ pattassa accutaṁ gatassa accutaṁ pattassa amataṁ gatassa amataṁ pattassa nibbānaṁ gatassa nibbānaṁ pattassa icchanti sādiyanti patthayanti pihayanti abhijappanti. yathā nāma iṇāyikā ānaṇayaṁ patthenti pihayanti, yathā ābādhikā ārogyaṁ
patthenti pihayanti, yathā bandhanabaddhā bandhanamokkhaṁ patthenti pihayanti, yathā dāsā bhujissaṁ patthenti pihayanti, yathā kantāraddhānapakkhannā3 khemantabhūmiṁ patthenti pihayanti, evamevaṁ pajā kāmesu rattā giddhā gathitā mucchitā ajjhopannā laggā laggitā paḷibuddhā. te kāmoghatiṇṇassa bhavoghatiṇṇassa te kāmoghatiṇṇassa bhavoghatiṇṇassa diṭṭhoghatiṇṇassa avijjoghatiṇṇassa sabbasaṁsārapathaṁ2 tiṇṇassa uttiṇṇassa nittiṇṇassa atikkantassa samatikkantassa vītivattassa pāraṁ gatassa pāraṁ pattassa antaṁ gatassa antaṁ pattassa koṭiṁ gatassa koṭiṁ gatassa koṭiṁ pattassa pariyantaṁ gatassa pariyantaṁ pattassa vosānaṁ gatassa vosānaṁ pattassa tāṇaṁ gatassa tāṇaṁ pattassa lenaṁ gatassa lenaṁ pattassa saraṇaṁ gatassa saraṇaṁ pattassa abhayaṁ gatassa abhayaṁ pattassa accutaṁ gatassa accutaṁ pattassa amataṁ gatassa amataṁ pattassa nibbānaṁ gatassa nibbānaṁ pattassa icchanti sādiyanti patthayanti pihayanti abhijappantīti. 'oghatiṇṇassa pihayanti kāmesu gathitā1 pajā. '

tenāha bhagavā:

"rittassa munino carato kāmesu anapekkhino,
oghatiṇṇassa pihayanti kāmesu gathitā pajā"ti.

tissametteyyasuttaniddeso sattamo.

8

pasūrasuttaniddeso

8 - 1

atha pasūrasuttaniddeso vuccati:

" idheva [pts page 161] [\q 161/]      suddhiṁ iti vādayanti4
nāññesu dhammesu visuddhimāhu,
yannissitā tattha subhaṁ vadānā
paccekasaccesu puthū niviṭṭhā.

1. gadhitā - manupa. machasaṁ. [pts] 2. sabbasaṅkhārapathaṁ - sa 3. pakkhandhā - sīmu 1 pakkhandā - machasaṁ. 4. vādiyanti - su [pts.]

[bjt page 222] [\x 222/]

idheva suddhiṁ iti vādayantīti - idheva suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti; 'sassato loko, asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ moghamañña'nti suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti 'idheva suddhiṁ iti vādayanti. '

nāññesu dhammesu visuddhimāhūti - attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde khipanti ukkhipanti parikkhipanti: so satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, [pts page 162] [\q 162/]      maggo na niyyāṇiko, na tattha suddhi vā visuddhi vā parisuddhi vā mutti vā vimutti vā parimutti vā; na tattha sujjhanti vā visujjhanti vā parisujjhanti vā muccanti vā vimuccanti vā parimuccanti vā; hīnā nihīnā omakā lāmakā chattakā1 parittāti, evamāhaṁsu evaṁ vadanti evaṁ kathenti evaṁ bhaṇanti evaṁ dīpayanti evaṁ voharantīti 'nāññesu dhammesu visuddhimāhu. '

yannissitā tattha subhaṁ vadānāti - 'yannissitā'ti yaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissitā assitā2 allīnā upāgatā ajjhositā adhimuttā; tatthāti sakāya diṭṭhiyā sakāya khantiyā sakāya ruciyā sakāya laddhiyā; subhaṁ vadānāti subhavādā sobhanavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti 'yannissitā tattha subhaṁ vadānā. '

paccekasaccesu puthu niviṭṭhāti - puthu samaṇabrāhmaṇā puthu paccekasaccesu niviṭṭhā patiṭṭhitā allīnā upagatā (ajjhositā) adhimuttā 'sassato loko, idameva saccaṁ moghamañña'nti niviṭṭhā patiṭṭhitā allīnā upagatā ajjhositā adhimuttā; 'asassato loko antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ moghamañña'nti niviṭṭhā patiṭṭhitā allīnā upagatā ajjhositā adhimuttāti 'paccekasaccesu puthū niviṭṭhā. '

tenāha bhagavā:

" idheva suddhiṁ iti vādayanti
nāññesu dhammesu visuddhimāhu,
yannissitā tattha subhaṁ vadānā
paccekasaccesu puthū niviṭṭhā"ti.

1. jatukkā - sīmu11 chatukkā - machasaṁ catukkā - manupa 2. ānissitā - sī. machasaṁ. sannissitā - [pts] patiṭṭhitā - sīmu11.

[bjt page 224] [\x 224/]

8 - 2

te [pts page 163] [\q 163/]      vādakāmā parisaṁ vigayha
bālaṁ dahanti mithu aññamaññaṁ,
vadanti te aññasitā kathojjaṁ
pasaṁsakāmā kusalāvadānā.

te vādakāmā parisaṁ vigayhāti - 'te vādakāmā'ti te vādakāmā vādatthikā vādādhippāyā vādapurekkhārā vādapariyesanaṁ carantā; parisaṁ - khattiyaparisaṁ brāhmaṇaparisaṁ gahapatiparisaṁ samaṇaparisaṁ vigayha ogayha; vigayhāti ajjhogahetvā pavisitvāti 'te vādakāmā parisaṁ vigayha. '

bālaṁ dahanti mithu aññamaññanti - 'mithū'ti dve janā dve kalahakārakā dve bhaṇḍanakārakā dve bhassakārakā dve vivādakārakā dve adhikaraṇakārakā dve vādino dve sallāpakā; te aññamaññaṁ hīnato nihīnato omakato lāmakato chattakato parittato dahanti passanti dakkhanti olokenti nijjhāyanti1 upaparikkhantīti 'bālaṁ dahanti mithu aññamaññaṁ. '

vadanti te aññasitā kathojjanti - te aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissitā assitā2 allīnā upagatā ajjhositā adhimuttā; kathojjaṁ vuccati kalaho bhaṇḍanaṁ viggaho vivādo medhagaṁ; athavā kathojjanti anojavantī3 sā kathā4 kathojjaṁ vadanti, kalahaṁ vadanti. bhaṇḍanaṁ vadanti. viggahaṁ vadanti. vivādaṁ vadanti. medhagaṁ vadanti kathenti bhaṇanti dīpayanti voharantīti 'vadanti te aññasitā kathojjaṁ. '

pasaṁsakāmā kusalāvadānāti - 'pasaṁsakāmā'ti pasaṁsakāmā pasaṁsatthikā pasaṁsādhippāyā pasaṁsāpurekkhārā pasaṁsāpariyesanaṁ carantā; kusalāvadānāti kusalavādā [pts page 164] [\q 164/]      paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti 'pasaṁsakāmā kusalāvadānā. '

tenāha bhagavā:

" te vādakāmā parisaṁ vigayha
bālaṁ dahanti mithu aññamaññaṁ,
vadanti te aññasitā kathojjaṁ
pasaṁsakāmā kusalāvadānā"ti.

8 - 3

yutto kathāyaṁ parisāya majjhe
pasaṁsamicchaṁ vinighāti hoti,
apāsadasmiṁ5 pana maṅku hoti,
nindāya so kuppati randhamesī.

1. nigghāyanti - [pts] 2. patiṭṭhitā - sīmu. 11 anissitā - manupa. ānissitā - machasaṁ sannissitā - [pts] 3. anojavantīti - sīmu11. 4. nisākathā - machasaṁ 5. apāhatasmiṁ - sīmu11. avāsadasmiṁ - machasaṁ.

[bjt page 226] [\x 226/]
yutto kathāyaṁ parisāya majjheti - khattiyaparisāya vā brāhmaṇaparisāya vā gahapatiparisāya vā samaṇaparisāya vā majjhe attano kathāyaṁ yutto payutto āyutto samāyutto sampayutto kathetunti 'yutto kathāyaṁ parisāya majjhe'

pasaṁsamicchaṁ vinighāti hotīti - 'pasaṁsamiccha'nti pasaṁsaṁ thomanaṁ kittiṁ vaṇṇahāriyaṁ icchanto patthayanto pihayanto abhijappanto; vinighāti hotīti - pubbeva sallāpā kathaṁkathī vinighāti hoti: 'jayo nu kho me bhavissati, parājayo nu kho me bhavissati, kathaṁ niggahaṁ karissāmi, kathaṁ paṭikkammaṁ karissāmi, kathaṁ visesaṁ karissāmi, kathaṁ paṭivisesaṁ karissāmi, kathaṁ āveṭhiyaṁ karissāmi, kathaṁ maṇḍalaṁ karissāmī'ti. evaṁ pubbeva sallāpā kathaṅkathī vinighāti hotīti 'pasaṁsamicchaṁ vinighāti hoti.'

apāsadasmiṁ2 pana maṅku hotīti - 'ye te pañhavīmaṁsakā parisā [pts page 165] [\q 165/]      pārisajjā pāsārikā3 te apasādenti: 'atthāpagataṁ bhaṇita'nti atthato apasādenti. 'byañjanāpagataṁ bhaṇita'nti byañjanato apasādenti. 4 'atthabyañjanāpagataṁ bhaṇita'nti atthabyañjanato apasādenti. 'attho te dunnīto. byañjanaṁ te duropitaṁ. atthabyañjanaṁ te dunnītaṁ duropitaṁ. niggaho te akato. paṭikammaṁ te dukkataṁ. viseso te akato. paṭiviseso te dukkato. āveṭiyā te akatā, nibbeṭiyā te dukkatā. chedo te akato. maṇḍalaṁ te dukkataṁ. visamaṁ kathitaṁ5 dukkathitaṁ dubbhaṇitaṁ dullapitaṁ duruttā dubbhāsita'nti apasādenti. 6 apāsadasmiṁ2 pana maṅku hotīti apāhatasmiṁ maṅku hoti pīḷito ghaṭṭito byādhito domanassito hotīti apāsadasmiṁ pana maṅku hoti. '

nindāya so kuppati randhamesīti - 'nindāya garahāya akittiyā avaṇṇahārikāya kuppati randhamesīti - 'nindāya garahāya akittiyā avaṇṇahārikāya kuppati vyāpajjati patitthīyati. kopañca dosañca appaccayañca pātukarotī'ti nindāya so kuppati randhamesīti 'nindāya garahāya akittiyā avaṇṇahārikāya kuppati vyāpajjati patitthīyati. kopañca dosañca appaccayañca pātukarotī'ti nindāya so kuppati. randhamesīti randhamesī. '
tenāha bhagavā:

" yutto kathāyaṁ parisāya majjhe
pasaṁsamicchaṁ vinighāti hoti,
apāsadasmiṁ2 pana maṅku hoti
nindāya so kuppati randhamesī"ti.

1. chedanaṁ - sa 2 apāhatasmiṁ - sīmu11, [pts] 3. pāsanikā[pts.] pāsādanīyā - sa 4. apaharanti - sīmu11. [pts] 5. visamakathaṁ - sīmu11. 6. apaharanti - sīmu. 11.

[bjt page 228] [\x 228/]
8 - 4
yamassa [pts page 166] [\q 166/]      vādaṁ parihīnamāhu
apāsadaṁ1 pañhavīmaṁsakā se,
paridevati socati hīnavādo
upaccagā manti anutthunāti.

yamassa vādaṁ parihīnamāhūti - yaṁ assa2 vādaṁ hīnaṁ nihīnaṁ parihīnaṁ parihāpitaṁ na paripūritaṁ evamāhaṁsu eṁ kathenti evaṁ bhaṇanti evaṁ dīpayanti evaṁ voharantīti 'yamassa vādaṁ parihīnamāhu. '

apāsadaṁ pañhavīmaṁsakā seti - ye te pañhavīmaṁsakā parisā pārisajjā pāsārikā3 te apasādenti: 'atthāpagataṁ bhaṇita'nti atthato apasādenti. 'byañjanāpagataṁ bhaṇitanti' 'byañjanato apasādenti. 'atthabyañjanāpagataṁ bhaṇita'nti atthabyañjanato apasādenti. 'attho te dunnīto. byañjanaṁ te duropitaṁ. atthabyañjanaṁ dunnītaṁ duropitaṁ. niggaho te akato. paṭikammaṁ te dukkataṁ. viseso te akato. paṭiviseso te dukkato. āveṭhiyā te akatā. nibbeṭhiyā te dukkatā, chedo te akato, maṇḍalaṁ te dukkataṁ, visamaṁ katitaṁ4 dukkathitaṁ dubbhaṇitaṁ dullapitaṁ duruttaṁ dubbhāsitanti apaharantīti - 'apāsadaṁ pañhavīmaṁsakā se. '

paridevati socati hīnavādoti - 'paridevatīti' 'aññaṁ mayā āvajjitaṁ, aññaṁ cintitaṁ, aññaṁ upadhāritaṁ, aññaṁ upasikkhitaṁ, aññaṁ upalakkhitaṁ. so mahāpakkho mahāpariso mahāparivāro. parisā'yaṁ vaggā na samaggā. samaggāya parisāya hetu kathāsallāpo. puna bhañajissāmī'ti5 yā evarūpā vācā palāpo vippalāpo lālappo lālappanā6 lālappitattanti7 paridevati. socatīti 'tassa jayo'ti socati, 'mayhaṁ parājayo'ti socati. 'tassa lābho'ti socati. 'mayhaṁ alābho'ti socati. 'tassa yaso'ti socati. 'mayhaṁ ayaso'ti socati. 'tassa pasaṁsā'ti socati. 'mayhaṁ nindā'ti socati; 'tassa sukha'nti socati; 'mayhaṁ dukkha'nti socati. 'so sakkato garukato mānito pūjito apacito lābhī cīvarapiṇḍapātasenāsanagilānappaccayahesajjaparikkhārānaṁ. ahamasmi asakkato agarukato amānito [pts page 167] [\q 167/]      apūjito anapacito na lābhī cīvarapiṇḍapātasenāsanagilānappaccayabhesajjaparikkharāna'nti socati kilamati paridevati urattāḷiṁ kandati sammohaṁ āpajjatīti paridevati socati. ' hīnavādoti - hīṇavādo parihīnavādo parihāpitavādo na paripūravādoti 'paridevati socati hīnavādo. '.
1. apāhataṁ - sīmu11 machasaṁ, [pts] 2. tassa - manupa. 3. pasādanīyā - sa. 4. visamakathaṁ - sīmu11 5. haññissāmīti - sīmu. 11 sajissāmīti - manupa. hindissāmīti - sī 6. lālappāyanā - sīmu11 machasaṁ [pts] 7. lālappāyitattanti - sīmu11. maja

[bjt page 230] [\x 230/]
upaccagā manti anutthunātīti - 'so maṁ vādena vādaṁ accagā upaccagā atikkanto samatikkanto vītivatto'ti evampi upaccagā manti; athavā 'maṁ vādena vādaṁ abhibhavitvā ajjhottharitvā pariyādiyitvā maddayitvā carati viharati irīyati vattati pāleti yapeti yāpetī'ti evampi upaccagā manti; anutthunāti vuccati vācā palāpo vippalāpo lālappo lālappanā lālappitattanti 'upaccagā manti anutthunāti. '

tenāha bhagavā:

" yamassa vādaṁ parihīnamāhu
apāsadaṁ pañhavīmaṁsakā se,
paridevati socati hīṇavādo
upaccagā manti anutthunātī"ti.

8 - 5
ete vivādā samaṇesu jātā
etesu ugghāti nighāti hoti,
etampi disvā virame kathojjaṁ
na haññadattha'tthi pasaṁsalābhā.

ete vivādā samaṇesu jātāti - 'samaṇā'ti ye keci ito bahiddhā paribbājupagatā1 paribbājasamāpannā2. ete diṭṭhikalahā diṭṭhibhaṇḍanā diṭṭhiviggahā diṭṭhivivādā diṭṭhimedhagā samaṇesu jātā sañjātā nibbattā abhinibbattā pātubhūtāti 'ete vivādā samaṇesu jātā. '

etesu ugghāti nighāti hotīti - jayaparājayo hoti, lābhā lābho hoti, yasāyaso hoti, nindāpasaṁsā hoti, sukhadukkhaṁ [pts page 168] [\q 168/]      hoti, somanassadomanassaṁ hoti, iṭṭhā niṭṭhaṁ hoti, anunayapaṭighaṁ hoti, ugghātitanighātitaṁ3 hoti, anurodhavirodho hoti, jayena cittaṁ ugghātitaṁ hoti, parājayena cittaṁ nighātitaṁ hoti, lābhena cittaṁ ugghātitaṁ hoti, alābhena cittaṁ nighātitaṁ hoti, yasena cittaṁ ugghātitaṁ hoti, alābhena cittaṁ nighātitaṁ hoti, yasena cittaṁ ugghātitaṁ hoti, nindāya cittaṁ nighātitaṁ hoti, sukhena cittaṁ ugghātitaṁ hoti, dukkhena cittaṁ nighātitaṁ hoti, somanassena cittaṁ ugghātitaṁ hoti, domanassena cittaṁ nighātitaṁ hoti, unnatiyā4 cittaṁ ugghātitaṁ hoti, onatiyā cittaṁ nighātitaṁ hotīti 'etesu ugghāti nighāti hoti. '

etampi disvā virame kathojjanti - 'etampī'ti etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhaghesūti etampi disvā; virame kathojjanti - 'kathojjaṁ' vuccati kalaho bhaṇḍanaṁ viggaho vivādo medhagaṁ. athavā, kathojjanti anojavantī sā kathā. kathojjaṁ na kareyya, kalahaṁ na kareyya, bhaṇḍanaṁ na kareyya, viggahaṁ na kareyya, vivādaṁ na kareyya, medhagaṁ na kareyya, kalahabhaṇḍanaviggahavivādamedhagaṁ pajaheyya, vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippayutto5 visaññutto vimariyādīkatena cetasā vihareyyāti 'etampi disvā virame kathojjaṁ. '

1. paribbajupagatā - machasaṁ 2. paribbajasamāpannā - machasaṁ. paribbājakasamāpannā - [pts] 3. ugghātinigghāti - [pts] 4. uṇṇatiyā - syā 5. vippamutto - sī.

[bjt page 232] [\x 232/]

nahaññadattha'tthi pasaṁsalābhāti - pasaṁsalābhā añño attho natthi attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho [pts page 169] [\q 169/]      gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā natthi na santi na saṁvajjanti nūpalabbhantī'ti 'na haññadattha'tthi pasaṁsalābhā. '

tenāha bhagavā:

"ete vivādā samaṇesu jātā
etesu ugghātinighāti hoti,
etampi disvā virame kathojjaṁ
nahaññadattha'tthi pasaṁsalābhā"ti.

8 - 6

pasaṁsito vā pana tattha hoti
akkhāya vādaṁ parisāya majjhe,
so taṁ hasati1 unnamaticca2 tena
pappuyya3 tamattha1 yathāmano ahu.

pasaṁsito vā pana tattha hotīti - 'tatthā'ti sakāya diṭṭhiyā sakāya khantiyā sakāya ruciyā sakāya laddhiyā pasaṁsito thomito kittito vaṇṇito hotīti 'pasaṁsito vā pana tattha hoti'.

akkhāya vādaṁ parisāya majjheti - khattiyaparisāya cā brāhmaṇa parisāya vā gahapatiparisāya vā samaṇaparisāya vā majjhe attano vādaṁ akkhāya ācikkhitvā anuvādaṁ akkhāya ācikkhitvā thambhayitvā bruhayitvā dīpayitvā jotayitvā voharitvā parigaṇhitvāti 'akkhāya vādaṁ parisāya majjhe'.

so taṁ hasati unnamaticca tenāti - so tena jayatthena tuṭṭho hoti haṭṭho pahaṭṭho attamano paripuṇṇasaṁkappo; athavā dantavidaṁsakaṁ hasamāno so hasati. unnamaticca tenāti - so tena jayatthena unnato hoti. unnamo [pts page 170] [\q 170/]      dhajo sampaggāho ketukamyatā cittassāti 'so taṁ hasati unnamaticca tena. '

pappuyya tamatthaṁ yathāmano ahūti - 'taṁ jayatthaṁ 'pappuyya pāpuṇitvā adhigantvā vinditvā paṭilabhitvā; yathāmano ahūti yathāmano ahu yathācitto ahu yathāsaṁkappo ahu yathāviññāṇo ahūti - pappuyya tamatthaṁ yathāmano ahu. '

tenāha bhagavā:

"pasaṁsito vā pana tattha hoti
akkhāya vādaṁ parisāya majjhe,
so taṁ hasati unnamaticca tena
pappuyya3 tamattha1 yathāmano ahū"ti.

1. so hassati - machasaṁ, [pts] 2. unnatī ca - machasaṁ 3. samapuyya - katthaci.

[bjt page 234] [\x 234/]
8 - 7
yā unnati sāssa vighātabhūmi
mānātimānaṁ vadake1 paneso,
etampi disvā na vivādiyetha
na hī tena suddhiṁ kusalā vadanti,

yā unnati sāssa vighātabhūmīti - "yā, ti yā unnamo dhajo sampaggāho ketukamyatā cittassāti yā unnati; sāssa vighātabhūmīti sā tassa vighātabhūmi upaghātabhūmi pīḷanabhūmi ghaṭṭanabhūmi upaddavabhūmi upassaggabhūmīti - 'unnati sāssa vighātabhūmi. '

mānātimānaṁ vadate2 panesoti - so puggalo mānaṁ ca vadati, atimānaṁ ca vadatīti - 'mānātimānaṁ vadate paneso. '

etampi disvā na vivādiyethāti - etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti - etampi disvā; na vivādiyethāti - [pts page 171] [\q 171/]      na kalahaṁ kareyya, na bhaṇḍanaṁ kareyya, na viggahaṁ kareyya, na vivādaṁ kareyya, na medhagaṁ kareyya, kalahabhaṇḍanaviggahavivādamedhagaṁ jaheyya vinodeyya byantiṁ kareyya anabhāvaṁ gameyya. kalahabhaṇḍanaviggavivādamedhagā ārato assa virato paṭivirato nikkhanto nissaṭo vippayutto3 visaññutto vimariyādīkatena cetasā vihareyyāti 'etampi disvā na vivādiyetha. '

na hi tena suddhiṁ kusalā vadantīti - 'kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā diṭṭhikalahena diṭṭhibhaṇḍanena diṭṭhiviggahena diṭṭhivivādena diṭṭhimedhagena suddhiṁ visuddhiṁ parisuddhiṁ vimuttiṁ parimuttiṁ na vadanti, na kathenti, na bhaṇanti na dīpayanti, na voharantīti 'na hi tena suddhiṁ kusalā vadanti. '

tenāha bhagavā:

"yā unnati sāssa vighātabhūmi
mānātimānaṁ vadate paneso,
etampi disvā na vivādiyetha
na hi tena suddhiṁ kusalā vadantī"ti.

8 - 8
sūro yathā rājakhādāya phuṭṭho
abhigajjameti paṭisūramicchaṁ,
yeneva so tena palehi sūra4
pubbeva natthi yadidaṁ yudhāya.
1carate - sīmu. 11 manupa. 2. carate - manupa. 3. vippamutto - sīmu 11 [pts] 4. sūraṁ - manupa.

[bjt page 236] [\x 236/]
sūro yathā rājakhādāya phuṭṭhoti - 'sūro'ti sūro vīro vikkanto abhīru acchambhī anutrāsi apalāyī; rājakhādāya phuṭṭhoti rājakhādanīyena rājabhojanīyena phuṭṭho posito [pts page 172] [\q 172/]      āpādito1 vaḍḍhitoti 'sūro yathā rājakhādāya phuṭṭho. '

abhigajjameti paṭisūramicchanti - so gajjanto uggajjanto abhigajjanto eti upeti apagacchati paṭisūraṁ paṭipurisaṁ paṭisattuṁ paṭimallaṁ icchanto sādiyanto patthayante pihayanto abhigajjantoti ' abhigajjameti paṭisūramicchaṁ. '

yeneva so tena palehi sūrāti - yeneva so diṭṭhigatiko tena palehi, tena vaja2, tena gaccha, tena abhikkama. so tuyhaṁ paṭisūro paṭipuriso paṭisattu paṭimalloti 'yeneva so tena palehi sūra. '

pubbeva natthi yadidaṁ yudhāyāti - 'pubbeva bodhiyā mūle ye paṭisenikarā kilesā paṭilomakarā paṭikaṇaṭanarā3 paṭipakkhakarā, te natthi na santi na saṁvijjanti nūpalabbhanti, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā; yadidaṁ yudhāyāti yadidaṁ yuddhatthāya kalahatthāya bhaṇḍanatthāyu viggahatthāya vivādatthāya medhagatthāyāti ' pubbeva natthi yadidaṁ yudhāya. '

tenāha bhagavā:

"sūro yathā rājakhādāya phuṭṭho
abhigajjameti paṭisūramicchaṁ,
yeneva so tena palehi sūra
pubbeva natthi yadidaṁ yudhāyā"ti.

8 - 9
ye diṭṭhimuggayha vivādayanti4
idameva saccanti ca vādayanti, 5
te tvaṁ vadassu na hi te'dha atthi
vādamhi jāte paṭisenikattā.

ye [pts page 173] [\q 173/]      diṭṭhimuggayha vivādayantīti - ye dvāsaṭṭhidiṭṭhigatānaṁ aññataraññataraṁ diṭṭhigataṁ gahetvā gaṇhitvā uggaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti:
'na tvaṁ imaṁ dhammavinayaṁ ājānāsi. ahaṁ imaṁ dhammavinayaṁ ājānāmi. kiṁ tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitaṁ me. asahitaṁ te. pure vacanīyaṁ pacchā avaca pacchā vacanīyaṁ pure avaca. āciṇṇaṁ6 te vipāravantaṁ. āropito te vādo. niggahītosi. cara vādappamokkhāya. nibbeṭhehi7 vā sace pahosī'ti 'ye diṭṭhimuggayha vivādayanti. ,
1. apādito - machasaṁ. 2. vada - sīmu 1. 3. paṭibhaṇḍakarāsīmu11 paṭikaṇḍakarā - manupa
paṭikaṇḍakakarā - machasaṁ. 4. vivādiyanti - samī11. [pts]. 5. vādiyanti [pts] 6. adhiciṇṇaṁ - sīmu11. machasaṁ [pts.] avacinnaṁ - manupa. 7. nibbeṭṭhehi - sīmu11. nibbedhehi - machasaṁ. [pts]

[bjt page 238] [\x 238/]

idameva saccanti ca vādayantīti - 'sassato loko, idameva saccaṁ, moghamañña'nti vādayanti kathenti bhaṇanti dīpayanti voharanti; 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na va hoti tathāgato parammaraṇā, neva hoti, na na hoti tathāgato parammaraṇā idameva saccaṁ, moghañña'nti vādayanti kathenti bhaṇanti dīpayanti voharantīti ' idameva saccanti ca vādayanti. '

te tvaṁ vadassu na hi te'dha atthi vādamhi jāte paṭisenikattāti - te tvaṁ diṭṭhigatike vadassu vā vādena vādaṁ viggahena viggahaṁ paṭikammena paṭikammaṁ visesena visesaṁ paṭivisesena paṭivisesaṁ āveṭhiyāya āveṭhiyaṁ nibbeṭhiyāya nibbeṭhiyaṁ chedena chedaṁ maṇḍalena maṇḍalaṁ. te tuyhaṁ paṭisūra paṭipurisa paṭisattu paṭimallāti te tvaṁ vadassu; na hi te'dha atthi vādamhi jāte paṭisenikattāti - vāde jāte sañjāte nibbatte abhinibbatte pātubhūte yeva paṭisenikattā paṭilomakattā [pts page 174] [\q 174/]      paṭikaṇṭakattā paṭipakkhakattā kalahaṁ kareyya, bhaṇḍanaṁ kareyya, viggahaṁ kareyya, vivādaṁ kareyya, medhagaṁ kareyya.
te natthi na santi na saṁvijjanti nūpalabbhanti, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti 'te tvaṁ vadassu na hi te'dha atthi vādamhi jāte paṭisenikattā.

tenāha bhagavā:

" ye diṭṭhimuggayha vivādayanti
idameva saccanti ca vādayanti,
te tvaṁ vadassu na hi te'dha atthi
vādamhi jāte paṭisenikattā"ti.

8 - 10

visenikatvā pana ye caranti
diṭṭhīhi diṭṭhiṁ avirujjhamānā,
tesu tvaṁ kiṁ labhetho1pasūra
yesī'dha natthi paramuggahītaṁ.

visenikatvā pana ye carantīti - 'senā vuccati mārasenā: kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, lobho2 mārasenā, doso mārasenā, moho mārasenā, kodho mārasenā, upanāho mārasenā, makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā mārasenā. vuttaṁ hetaṁ bhagavatā:

1. kiñca labhetha - sīmu 1. kiṁ labhetha - machasaṁ. 2. rāgo[pts]

[bjt page 240] [\x 240/]
1. " kāmā te paṭhamā senā dutiyā arati vuccati
tatiyā khuppipāsā te catutthī taṇhā pavuccati,
pañcamī thīnamiddhaṁ te chaṭṭhā bhīrū pavuccati,
sattamī vicikicchā te makkho thambho te aṭṭhamī. 1

lābho siloko sakkāro micchāladdho ca yo yaso,
yo cattānaṁ samukkaṁse pare ca avajānati.

esā namuci te senā kaṇhassābhippahāriṇī,
na taṁ asūro jināti jetvā ca labhate sukhanti. "[a]

yato catuhi ariyamaggehi sabbā ca mārasenā sabbe ca paṭisenikarā kilesā jitā ca parijitā bhaggā vippaluggā1 parammukhā [pts page 175] [\q 175/]      tena vuccati " visenikatvā"ti. yeti - arahanto khīṇāsavā; carantīti caranti viharanti irīyanti vattenti pālenti yapenti yāpentīti 'visenikatvā pana ye caranti. '

diṭṭhīhi diṭṭhiṁ avirujjhamānāti - yesaṁ dvāsaṭṭhi diṭṭhigatāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni, te diṭṭhīhi diṭṭhiṁ avirujjhamānā appaṭivirujjhamānā aghaṭṭiyamānā appaṭihaññamānā appaṭihanamānāti5 'diṭṭhīhi diṭṭhiṁ avirujjhamānā. '

tesu tvaṁ kiṁ lahetho1 pasūrāti - tesu arahantesu khīṇāsavesu kiṁ labhetho paṭisūraṁ paṭipurisaṁ paṭisattuṁ paṭimallanti 'tesu tvaṁ kiṁ lahetho1 pasūra. '

yesī'dha natthi paramuggahitanti - yesaṁ arahantānaṁ khīṇāsavānaṁ idaṁ paramaṁ aggaṁ seṭṭhaṁ visiṭṭhaṁ2 pāmokkhaṁ uttamaṁ pavaranti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi na saṁvijjanti nūpalabbhanti, pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti'yesī'dha natthi paramuggahītaṁ. '

tenāha bhagavā:
" visenikatvā na ye caranti
diṭṭhīhi diṭṭhiṁ avirujjhamānā,
tesu tvaṁ kiṁ labhetho1 pasūra
yesī'dha natthi paramuggahīta"nti.

8 - 11
atha tvaṁ pavitakkamāgamo3
manasā diṭṭhigatāni cintayanto,
dhonena yugaṁ samāgamo4
na hi tvaṁ sakkhasi sampayātave.

1. vippalaggā - manupa. 2. viseṭṭhaṁ - [pts]. 3. māgama - sīmu. 11 māgamā - machasaṁ. [pts]. 4. samāgama - sīmu. 11 5. sabbapotthakesu 'appaṭihatamānā'ti dissati.
[a.] suttanipāta - padhānasutta.

[bjt page 242] [\x 242/]
atha [pts page 176] [\q 176/]      tvaṁ pavitakkamāgamoti - 'athā'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā nāmetaṁ 'athā'ti. pavitakkamāgamoti takkento vitakkento saṁkappento 'jayo nu kho me bhavissati parājayo nu kho me bhavissati, kathaṁ niggahaṁ karissāmi? kathaṁ paṭikammaṁ karissāmi? kathaṁ visesaṁ karissāmi? kathaṁ paṭivisesaṁ karissāmi? kathaṁ āveṭhiyaṁ karissāmi? kathaṁ nibbeṭhiyaṁ karissāmi? kathaṁ chedaṁ karissāmi? kathaṁ maṇḍalaṁ karissāmī'ti evaṁ takkento vitakkento saṁkappento āgatosi apāgatosi sampattosi mayā saddhiṁ samāgatosīti 'atha tvaṁ pavitakkamāgamo. '

manasā diṭṭhigatāni cintayantoti - 'mano'ti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu[a,] cittena diṭṭhiṁ cintento vicintento 'sassato loko'ti vā, 'asassato loko'ti vā, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na va hoti tathāgato parammaraṇā, neva hoti, na na hoti tathāgato parammaraṇā'ti vā'ti 'manasā diṭṭhigatāni cintayanto. '

dhonena yugaṁ samāgamo1 na hi tvaṁ sakkhasi sampayātaveti dhonā vuccati paññā, yā paññā pajānanā - pe
amoho dhammavicayo sammādiṭṭhi[a,] kiṁ kāraṇā dhonā vuccati paññā? tāya paññāya kāyaduccaritaṁ dhutañca dhotañca sandhotañca niddhotañca, vacīduccaritaṁ - pe -
sabbākusalābhisaṁkhārā dhutā na dhotā ca sandhotā ca niddhotā ca. athavā sammādiṭṭhiyā micchādiṭṭhi sammāsaṅkappena micchāsaṅkappo - pe -
sammāvimuttiyā micchāvimutti dhutā ca dhotā ca sandhotā ca niddhotā ca. athavā ariyena aṭṭhaṅgikena maggena sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā dhutā ca dhotā ca sandhotā ca niddhotā ca. bhagavā imehi dhoneyyehi dhammehi upeto samupeto upāgato [pts page 177] [\q 177/]      samupāgato upapanno samupapanno samannāgato, tasmā bhagavā dhono. so dhutarāgo dhutapāpo dhutakileso dhutapariḷāhoti - dhono.
1. samāgama - sīmu11 samāgamā - machasaṁ. [pts].
a. dhammasaṅgaṇācittuppādakaṇḍa.
[bjt page 244] [\x 244/]

dhonena yugaṁ samāgamo na hi tvaṁ sakkhasi sampayātaveti pasūro paribbājako nappaṭibalo dhonena buddhena bhagavatā saddhiṁ yugasamāgamaṁ1 samāgantvā yugaggāhaṁ gaṇhitvā sākacchetuṁ2 sallapituṁ sākacchaṁ samāpajjituṁ. taṁ kissa hetu? pasūro paribbājako hīno nihīno omako lāmako chattako3 paritto. so hi bhagavā aggo ca seṭṭho ca visiṭṭho ca pāmokkho ca uttamo ca pavaro ca. yathā saso na paṭibalo mattena mātaṅgena saddhiṁ yugasamāgamaṁ samāgantvā yugaggāhaṁ gaṇhituṁ, yathā kotthuko na paṭibalo sīhena migaraññā saddhiṁ yugasamāgamaṁ samāgantvā yugaggāhaṁ gaṇhituṁ, yathā vacchako taruṇako dhenūpako na paṭibalo usabhena calakkunā saddhiṁ yugasamāgamaṁ samāgantvā yugaggāhaṁ gaṇhituṁ, yathā dhaṅko na paṭibalo garuḷena venateyyena saddhiṁ yugasamāgamaṁ samāgantvā yugaggāhaṁ gaṇhituṁ, yathā caṇḍālo na paṭibalo raññā cakkavattinā saddhiṁ yugasamāgamaṁ samāgantvā yugaggāhaṁ gaṇhituṁ, yathā paṁsupisācako na paṭibalo indena devaraññā saddhiṁ yugasamāgamaṁ samāgantvā yugaggāhaṁ gaṇhituṁ, evamevaṁ pasūro paribbājako na paṭibalo dhonena buddhena bhagavatā saddhiṁ yugasamāgamaṁ samāgantvā yugaggāhaṁ gaṇhitvā sākacchetuṁ2 sallapituṁ sākacchaṁ samāpajjituṁ. taṁ kissa hetu? pasūro paribbājako hīnapañño nihīnapañño omakapañño lāmakapañño chattakapañño parittapaññā. so hi bhagavā mahāpañño puthupañño hāsupañño4 javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño [pts page 178] [\q 178/]      purisadhorayho anantañāṇo anantatejo anantayaso aḍḍho mahaddhano5 dhanavā netā vinetā anunetā paññapetā nijjhāpetā pekkhetā pasādetā.

so hi bhagavā anuppannassa maggassa uppādetā asañjātassa maggassa sañjanetā anakkhātassa maggassa akkhātā maggaññū maggavidū maggakovido. maggānugā ca panassa etarahi sāvakā viharanti pacchāsamannāgatā.

1. yugaṁ samāgamaṁ - sīmu. 11 machasaṁ. [pts] 2. sākacchituṁ - sa. 3. chatukko - machasaṁ. [pts.] jatukko - sīmu. 11 chatukko - manupa. 4. hāsapañño - machasaṁ. 5. mahādhano - pu.
[bjt page 246] [\x 246/]
so hi bhagavā jānaṁ jānāti. passaṁ passati. cakkhubhūto dhammabhūto, vattā pavattā atthassa ninnetā amatassa dātā dhammassāmi tathāgato. natthi tassa bhagavato anaññātaṁ1 adiṭṭhaṁ aviditaṁ asacchikataṁ athassitaṁ2 paññāya. atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. yaṁ kiñci ñeyyaṁ nāma atthi dhammaṁ jānitabbaṁ, attattho vā parattho vā ubhayattho vā diṭṭhadhammiko vā attho samparāyiko vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho sabbaṁ taṁ anto buddhañāṇe parivattati. sabbaṁ kāyakammaṁ buddhassa bhagavato ñāṇānuparivatti. sabbaṁ vacīkammaṁ ñāṇānuparivatti3. sabbaṁ manokammaṁ ñāṇānuparivatti.

atīte buddhassa bhagavato appaṭihataṁ ñāṇaṁ. anāgate appaṭihataṁ ñāṇaṁ. paccuppanne appaṭihataṁ4 ñāṇaṁ. yāvatakaṁ ñeyyaṁ, tāvatakaṁ ñāṇaṁ. yāvatakaṁ ñāṇaṁ, tāvatakaṁ ñeyyaṁ. √eyyapariyantikaṁ ñāṇaṁ. √āṇapariyantikaṁ ñeyyaṁ. √eyyaṁ atikkamitvā ñāṇaṁ nappavattati. √āṇaṁ atikkamitvā ñeyyapatho natthi. aññamaññapariyantaṭṭhāyino te dhammā. yathā dvinnaṁ samuggapaṭalānaṁ sammā phussitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino, evamevaṁ buddhassa bhagavato ñeyyañca ñāṇañca aññamaññapariyantaṭṭhāyino. yāvatakaṁ ñeyyaṁ, tāvatakaṁ ñāṇaṁ. yāvatakaṁ ñāṇaṁ, tāvatakaṁ ñeyyaṁ. √eyyapariyantikaṁ ñāṇaṁ. √āṇapariyantikaṁ ñeyyaṁ. √eyyaṁ atikkamitvā ñāṇaṁ nappavattati. [pts page 179] [\q 179/]      ñāṇaṁ atikkamitvā ñeyyapatho natthi. aññamaññapariyantaṭṭhāyino te dhammā. sabbadhammesu buddhassa bhagavato ñāṇaṁ pavattati.

sabbe dhammā buddhassa bhagavato āvajjanapaṭibaddhā ākaṅkhanapaṭibaddhā manasikārapaṭibaddhā cittuppādapaṭibaddhā. sabbasattesu buddhassa bhagavato ñāṇaṁ pavattati. sabbesañca sattānaṁ bhagavā āsayaṁ jānāti. anusayaṁ jānāti. caritaṁ jānāti. adhimuttiṁ jānāti. apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti. sadevako loko samārako sabrahmako sassamaṇabrāhmaṇī pajā sadevamanussā anto buddhañāṇe parivattati. yathā ye keci macchakacchapā antamaso timitimiṅgalaṁ upādāya anto mahāsamudde parivattanti, evameva sadevako loko samārako sabrahmako sassamaṇabrāhmaṇī pajā sadevamanussā anto buddhañāṇe parivattati.
1. aññātaṁ - sa, [pts] 2. aphusitaṁ - [pts] 3. √āṇānuparivattati - sīmu1 4. appatihataṁ - sa.
[bjt page 248] [\x 248/]
yathā ye keci pakkhī antamaso garuḷaṁ venateyyaṁ upādāya ākāsassa padese parivattanti, evamevaṁ yepi te sāriputtasamā paññāya, tepi buddhañāṇassa [pts page 180] [\q 180/]      padese parivattanti. buddhañāṇaṁ devamanussānaṁ paññaṁ pharitvā abhibhavitvā tiṭṭhati yeva. yepi tekhattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhe abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca. kathitā vissajjitāva te pañhā bhagavatā honti niddiṭṭhakāraṇā. apakkhittakāva te bhagavato sampajjanti. atha kho bhagavāva tattha atirocati yadidaṁ paññāyāti - dhonena yugaṁ samāgamo na hi tvaṁ sakkhasi sampayātave.

tenāha bhagavā:
" atha tvaṁ pavitakkamāgamo
manasā diṭṭhigatāni cintayanto,
dhonena yugaṁ samāgamo
na hi tvaṁ sakkhasi sampayātave"ti.

pasūrasuttaniddeso aṭṭhamo.

9.
māgandiyasuttaniddeso

atha māgandiyasuttaniddeso vuccate:

9 - 1
disvāna [pts page 181] [\q 181/]      taṇhaṁ aratiṁ ragañca1
nāhosi chando api methunasmiṁ,
kimevidaṁ muttakarīsapuṇṇaṁ?
pādāpi naṁ samphusituṁ na icche.

disvāna taṇhaṁ aratiṁ ragañca nāhosi chando api methunasminti taṇhañca aratiñca ragañca2 māradhītaro disvā passitvā methunadhamme chando vā rāgo vā pemaṁ vā nāhosīti disvāna taṇhaṁ aratiṁ ragañca nāhosi chando api methunasmiṁ.

kimevidaṁ muttakarīsapuṇṇaṁ pādāpi naṁ samphusituṁ na iccheti kimevidaṁ sarīraṁ muttapuṇṇaṁ karīsapuṇṇaṁ semhapuṇṇaṁ rudhirapuṇṇaṁ aṭṭhisaṅghātaṁ3 nahārusambandhaṁ rudhiramaṁsāvalepanaṁ cammāvanaddhaṁ4 chaviyā paṭicchannaṁ chiddāvachiddaṁ uggharantaṁ paggharantaṁ5 kimisaṅghanisevitaṁ nānākalimalaparipūraṁ pādena akkamituṁ na iccheyyaṁ, 6 kuto pana saṁvāso vā samāgamo vāti - kimevidaṁ muttakarīsapuṇṇaṁ [pts page 182] [\q 182/]      pādāpi naṁ samphusituṁ na icche.

tenāha bhagavā:
" disvāna taṇhaṁ aratiṁ ragañca
nāhosi chando api methunasmiṁ,
kimevidaṁ muttakarīsapuṇṇaṁ
pādāpi naṁ samphusituṁ na icche"ti.

1. aratiñca rāgaṁ - [pts] 2. rāgañca - [pts] 3. aṭṭhisaṁghāṭaṁ - sa. 4. cammavinaddhaṁ - sa. 5. uggharaṁ paggharaṁ - sa. 6. iccheyya - sīmu. 11. machasaṁ.

[bjt page 250] [\x 250/]

9 - 2
etādisaṁ ve ratanaṁ na icchasi
nāriṁ narindehi bahūhi patthitaṁ,
diṭṭhiggataṁ sīlavatānujīvitaṁ
bhavūpapattiñca vadesi kīdisaṁ.

anacchariyamevetaṁ manusso yaṁ dibbe kāme patthayanto mānusake kāme na iccheyya, mānusake vā kāme patthayanto dibbe kāme na iccheyya, yaṁ tvaṁ ubhopi na icchasi1 na sādiyasi na patthesi na pihesi nābhijappasi, kiṁ te dassanaṁ? katamāya tvaṁ diṭṭhiyā samannāgato'ti pucchati.

"etādisaṁ ve ratanaṁ na icchasi
nāriṁ narindehi bahuhi patthitaṁ,
diṭṭhiggataṁ sīlavatānujīvitaṁ
bhavūpapattiñca vadesi kīdisa"nti.

9 - 3
idaṁ vadāmīti na tassa hoti (māgandiyā'ti bhagavā)
dhammesu2 niccheyya samuggahītaṁ,
passañca diṭṭhīsu anuggahāya
ajjhattasantiṁ pacinaṁ adassaṁ.

idaṁ vadāmīti na tassa hoti - 'idaṁ vadāmi 'ti idaṁ vadāmi. etaṁ vadāmi. ettakaṁ vadāmi. ettāvatā vadāmi. idaṁ diṭṭhigataṁ vadāmi. 'sassato loko'ti vā - pe -

'neva hoti na na hoti tathāgato parammaraṇā'ti cā; na tassa hotīti - na mayhaṁ hoti ettāvatā vadāmīti tassa hotīti 'idaṁ vadāmīti na tassa hoti. ' māgandiyā [pts page 183] [\q 183/]      ti bhagavā taṁ brāhmaṇaṁ nāmena ālapati; bhagavāti gāravādhivacanaṁ - pe -
sacchikā paññatti yadidaṁ bhagavāti 'māgandiyāti bhagavā. '

dhammesu niccheyya samuggahītanti - 'dhammesū'ti dvāsaṭṭhidiṭṭhigatesu; niccheyyāti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā odhiggāho bilaggāho varaggāho koṭṭhāsaggāho uccayaggāho samuccayaggāho idaṁ saccaṁ tacchaṁ tathaṁ bhūtaṁ yāthāvaṁ3 aviparītanti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na saṁvijjati nūpalabbhati pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti ' dhammesu niccheyya samuggahītaṁ. '

1. icchati - mu. 11 2. na ca dhammesu - mu 11. machasaṁ. 3. yathāvaṁ - sīmu 11.

[bjt page 252] [\x 252/]

passañca diṭṭhīsu anuggahāyāti - 'diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā 'na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya, athavā, 'sassato loko, idameva saccaṁ , moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato [pts page 184] [\q 184/]      loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi, na parāmasāmi, nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya. ' athavā, imā diṭṭhiyo evaṁ gahitā evaṁ parāmaṭṭhā evaṁgatikā bhavissanti evaṁ abhisamparāyāti diṭṭhīsu ādīnavaṁ passanto diṭṭhiyo na gaṇhāmi, na parāmasāmi, nābhinivisāmi; athavā, na gaṇhitabbā na parāmasitabbā nābhinivisitabbāti evampi 'passañca diṭṭhīsu anuggahāya. ' athavā, imā diṭṭhiyo nirayasaṁvattanikā tiracchānayonisaṁvattanikā pettivisayasaṁvattanikāti diṭṭhīsu ādīnavaṁ passañca diṭṭhīsu anuggahāya. ' athavā, imā diṭṭhiyo nirayasaṁvattanikā tiracchānayonisaṁvattanikā pettivisayasaṁvattanikāti diṭṭhīsu ādīnavaṁ passanto diṭṭhiyo na gaṇhāmi, na parāmasāmi, nābhinivisāmi; nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya. ' athavā, imā diṭṭhiyo niccā saṅkhatā paṭiccasamuppannā khayadhammā vayadhammā virāgadhammā nirodhadhammāti diṭṭhīsu ādīnavaṁ passanto diṭṭhiyo na gaṇhāmi, na parāmasāmi, nābhinivisāmi. athavā, na gaṇhitabbā na parāmasitabbā nābhinivisitabbāti evampi 'passañca diṭṭhīsu anuggahāya. '

[bjt page 254] [\x 254/]
ajjhattasantiṁ [pts page 185] [\q 185/]      pacinaṁ adassanti - 'ajjhattasanti'nti ajjhattaṁ rāgassa santiṁ dosassa santiṁ mohassa santiṁ kodhassa - upanāhassa makkhassa sārambhassa mānassa - atimānassa - madassa - pamādassa sabbakilesānaṁ - sabbākusalābhisaṅkhārānaṁ santiṁ upasantiṁ vūpasantiṁ nibbutiṁ paṭippassaddhiṁ; pacinanti - pacinanto vicinanto pavicinanto tulayanto tīrayanto vibhāvayanto vibhūtaṁ karonto; 'sabbe saṅkhārā aniccā'ti pacinanto vicinanto pavicinanto tulayanto tīrayanto vibhāvayanto vibhūtaṁ karonto; 'sabbe saṅkhārā dukkhā'ti pacinanto vicinanto pavicinanto tulayanto tīrayanto vibhāvayanto vibhūtaṁ karonto; 'sabbe dhammā anattā'ti pacinanto vicinanto pavicinanto tulayanto tīrayanto vibhāvayanto vibhūtaṁ karonto; 'yaṁ kiñci samudayadhammaṁ sabbantaṁ nirodhadhamma'nti pacinanto vicinanto pavicinanto tulayanto tīrayanto vibhāvayanto vibhūtaṁ karonto; adassanti adassaṁ1 adakkhi apassiṁ paṭivijjhunti 'ajjhattasantiṁ pacinaṁ adassaṁ. '

tenāha bhagavā:
" idaṁ vadāmīti na tassa hoti ( 'māgandiyā'ti bhagavā)
dhammesu niccheyya samuggahītaṁ,
passañca diṭṭhīsu anuggahāya
ajjhattasantiṁ pacinaṁ adassa"nti.

9 - 4
vinicchayā yāni pakappitāni(iti māgandiyo)
te ve muni brūsi anuggahāya,
ajjhattasantīti yametamatthaṁ
kathannu dhīrehi paveditaṁ taṁ. 2

vinicchayā [pts page 186] [\q 186/]      yāni pakappitānīti - 'vinicchayā' vuccanti dvāsaṭṭhidiṭṭhigatāni; pakappitānīti - kappitā pakappitā abhisaṅkhatā saṇṭhapitātipi pakappitāni; athavā, aniccā saṅkhatā paṭiccasamuppannā khayadhammā vayadhammā virāgadhammā nirodhadhammā vipariṇāmadhammātipi pakappitānīti vinicchayā yāni pakappitāni; iti māgandiyoti - 'itī'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatā nāmetaṁ 'itī'ti; māgandiyoti - tassa brāhmaṇassa nāmaṁ saṅkhā samaññā paññatti vohāroti 'iti māgandiyo. 3

te ve muni brūsi anuggahāya ajjhattasantīti yametamatthanti 'te ve' ti dvāsaṭṭhidiṭṭhigatāni; munīti - monaṁ vuccati ñāṇaṁ - pe -
saṅgajālamaticca so munīti; anuggahāyāti - diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmīti ca bhaṇasi ajjhattasantīti ca bhaṇasi; yametamatthanti - yaṁ paramatthanti - 'te ce muni brūsi anuggahāya ajjhattasantīti yametamatthaṁ. '

1. addasaṁ - sa. 2. paveditanti - manupa. 3. māgandiyoti - sīmu 11

[bjt page 256] [\x 256/]

kathannu dhīrehi paveditaṁ tanti - 'kathannū'ti padaṁ saṁsayapucchā vimatipucchā dveḷhakapucchā anekaṁsapucchā, evannu kho na nu kho kinnukho kathannu khoti kathannu; dhīrehīti - dhīrehi paṇḍitehi paññāvantehi buddhimantehi ñāṇīhi vibhāvīhi medhāvīhi; paveditanti veditaṁ paveditaṁ ācikkhitaṁ desitaṁ paññāpitaṁ paṭṭhapitaṁ vibhattaṁ [pts page 187] [\q 187/]      uttānīkataṁ pakāsitanti 'kathannu dhīrehi paveditaṁ taṁ'.

tenāha so brāhmaṇo:

"vinicchayā yāni pakappitāni (iti māgandiyo)
te ve muni brūsi anuggahāya,
ajjhattasantīti yametamatthaṁ
kathannu dhīrehi paveditaṁ ta"nti.

9 - 5
na diṭṭhiyā na sutiyā na ñāṇena ('māgandiyā'ti bhagavā)
sīlabbatenāpi na suddhimāha,
adiṭṭhiyā assutiyā añāṇā1
asīlatā abbatā nopi tena.
ete ca nissajja anuggahāya
santo anissāya bhavaṁ na jappe.

na diṭṭhiyā na sutiyā na ñāṇenāti - diṭṭhiyāpi2 suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi3 na bhaṇāmu4 na dīpayāmi; na voharāmi sutiyāpi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi5, na bhaṇāmi, 6 na dīpayāmi 7 na voharāmi diṭṭhiyā sutiyāpi8 suddhiṁ visuddhiṁ parisuddhiṁ muttiṁ vimuttiṁ parimuttiṁ nāha. na kathemi, na bhaṇāmi, dīpayāmi, na voharāmi; ñāṇenapi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi, na bhaṇāmi na dīpayāmi, na voharāmīti - na diṭṭhiyā na sutiyā na ñāṇena. māgandiyāti bhagavāti - ' māgandiyā'ti bhagavā taṁ brāhmaṇaṁ nāmena ālapati; bhagavāti - gāravādhivacanaṁ - bhagavā sacchikā paññatti' yadidaṁ ' bhagavā'ti - 'māgandiyāti bhagavā. '

sīlabbatenāti [pts page 188] [\q 188/]      na suddhimāhāti - sīlenapi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi, na bhaṇāmi, na dīpayāmi, na voharāmi; vatenapi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi, na bhaṇāmi, na dīpayāmi, na voharāmīti; sīlabbatenāpi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi, na bhaṇāmi, na dīpayāmi, na voharāmīti 'sīlabbatenāpi na suddhimāha. '

1. asutiyā aññāṇā - sa. manupa. 2. duṭṭhena - sīmu11. duṭṭhenāpi - machasaṁ. [pts]
3. kathesi - sabbattha. 4. bhaṇasi - sabbattha. 5. kathesi - sīmu11[pts]. 6. bhaṇasi - sīmu. 11 7. dīpayasi. sīmu11 8. sutenapi - sabbattha.

[bjt page 258] [\x 258/]
adiṭṭhiyā assutiyā añāṇā asīlatā abbatā nopi tenāti - diṭṭhipi1 icchitabbā dasavatthukā sammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti. savaṇampi icchitabbaṁ paratoghoso: suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. √āṇampi icchitabbaṁ: kammassakataṁ ñāṇaṁ saccānulomikaṁ ñāṇaṁ, abhiññāññāṇaṁ samāpattiyā ñāṇaṁ. sīlampi icchitabbaṁ: pātimokkhasaṁvaro. vatampi icchitabbaṁ aṭṭha dhutaṅgaṁ sapadānacārikaṅgaṁ khalupacchābhattikaṅgaṁ nesajjikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ nesajjikaṅgaṁ yathāsanthatikaṅganti adiṭṭhiyā assutiyā añāṇā asīlatā abbatā. nopi tenāti nāpi sammādiṭṭhimattena [pts page 189] [\q 189/]      nāpi savaṇamattena nāpi ñāṇamattena nāpi sīlamattena nāpi vatamattena ajjhattasantiṁ patto hoti. napi vinā etehi dhammehi ajjhattasantiṁ pāpuṇituṁ adhigantuṁ phusituṁ2 sacchikātunti 'adiṭṭhiyā assutiyā añāṇā asīlatā abbatā nopi tena. '

ete ca nissajja anuggahāyāti - 'ete'ti kaṇhapakkhikānaṁ dhammānaṁ samugghātato pahānaṁ icchitabbaṁ, tedhātukesu kusalesu dhammesu atammayatā3 icchitabbā, yato kaṇhapakkhiyā dhammā samugghātappahānena pahīnā honti ucchinnamūlā tālāvatthukatā4 anabhāvakatā āyatiṁ anuppādadhammā, tedhātukesu ca kusalesu dhammesu atammayatā hoti. ettāvatāpi na gaṇhāti, na parāmasati, nābhinivisati. athavā, na gaṇhitabbā na parāmasitabbā nābhinivisitabbāti evampi 'ete ca nissajja anuggahāya. ' yato taṇhā ca diṭṭhi ca māno ca pahīnā honti ucchinnamūlā tālāvatthukatā4 anabhāvakatā āyatiṁanuppādadhammā5, ettāvatāpi na gaṇhāti na parāmasati nābhinivisatīti evampi - 'ete ca nissajja anuggahāya. ' yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvakatā āyatiṁ anuppādadhammā, ettāvatāpi na gaṇhāti na parāmasati nābhinivisatīti evampi - ' ete ca nissajja anuggahāya. '
1. diṭṭhi - sīmu11. 2. phassituṁ - machasaṁ. 3. akammayatā - sīmu 11 4. tālavatthukatā - sa 5. anuppādadhammāti - sīmu 11 machasaṁ.

[bjt page - 26 [\x   26/]     0]

santo anissāya bhavaṁ na jappeti - ' santo'ti rāgassa samitattā santo, dosassa samitattā santo, mohassa samitattā santo, [pts page 190] [\q 190/]      kodhassa - upanāhassa makkhassa - paḷāsassa - issāya macchariyassa māyāya - sāṭheyyassa thambhassa - sārambhassa - mānassa - atimānassa madassa - pamādassa - sabbakilesānaṁ - sabbaduccaritānaṁ - sabbadarathānaṁ sabbapariḷāhānaṁ sabbasantāpānaṁ - sabbākusalābhisaṅkhārānaṁ santattā samitattā vūpasamitattā vijjhātattā nibbuto paṭippassaddhoti 'santo'.
anissāyāti - dve nissayā: taṇhānissayo ca diṭṭhinissayo ca.

katamo taṇhānissayo? yāvatā taṇhāsaṅkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ: 'idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhaṁ janapado ca koso ca koṭṭhāgārañca - kevalampi mahāpaṭhaviṁ taṇhāvasena mamāyati, yāvatā aṭṭhasatataṇhāvicaritaṁ, ayaṁ taṇhānissayo.

katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ3 yāthāvatanti gāho, yāvatā dvāsaṭṭhidiṭṭhigatāni, ayaṁ diṭṭhinissayo. taṇhānissayaṁ pahāya diṭṭhinissayaṁ paṭinissajitvā cakkhuṁ anissāya sotaṁ anissāya ghānaṁ anissāya jivhaṁ anissāya kāyaṁ anissāya manaṁ nissāya rūpe sadde gandhe rase phoṭṭhabbe dhamme tulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe dhamme anissāya agaṇhitvā aparāmasitvā anabhinivisitvāti - ' santo anissāya. ' bhavaṁ na jappeti - kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya, nappajappeyya, na abhijappeyyāti 'santo anissāya bhavaṁ na jappe. '
tenāha bhagavā:

na diṭṭhiyā na sutiyā na ñāṇena ('māgandiyā'ti bhagavā)
sīlabbatenāpi na suddhimāha,
adiṭṭhiyā assutiyā añāṇā1
asīlatā abbatā nopi tena.
ete ca nissajja anuggahāya
santo anissāya bhavaṁ na jappe.

9 - 6
no [pts page 191] [\q 191/]      ce kira diṭṭhiyā na sutiyā na ñāṇena ( iti māgandiyo)
sīlabbatenāpi na suddhimāha,
adiṭṭhiyā assutiyā añāṇā
asīlatā abbatā nopi tena.
maññāmahaṁ momūhameva dhammaṁ
diṭṭhiyā eke paccenti suddhiṁ.

1. vihatattā - mū 11. 2. na ssutiyā - sīmu 1 sīmu 11.
[bjt page 262] [\x 262/]
no ce kira diṭṭhiyā na sutiyā na ñāṇenāti - diṭṭhiyāpi suddhiṁ visuddhiṁ parisuddhiṁ muttiṁ vimuttiṁ parimuttiṁ 'nāha, na kathesi, na bhaṇasi, na dīpayasi. na voharasi. sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ - diṭṭhasutenapi suddhiṁ visuddhi parisuddhiṁ muttiṁ vimuttiṁ parimuttiṁ - ñāṇenapi suddhiṁ visuddhiṁ parisuddhiṁ muttiṁ vimuttiṁ parimuttiṁ 'nāha na kathesi na bhaṇasi na dīpayasi na voharasīti 'no ce kira diṭṭhiyā na sutiyā na ñāṇena. ' iti māgandiyoti 'itī'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatā nāmetaṁ 'itī'ti ; māgandiyoti tassa brāhmaṇassa nāmaṁ saṅkhā samaññā paññatti vohāroti 'iti māgandiyo.

sīlabbatenāpi na suddhimāhāti - sīlenapi suddhiṁ visuddhiṁ parisuddhiṁ muttiṁ vimutti parimuttiṁ nāha, na kathemi na bhaṇāmi na dīpayāmi; na voharāmi sutiyāpi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathemi, na bhaṇāmi, na dīpayāmi na voharāmi diṭṭhiyā sutiyāpi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha. na kathemi, na bhaṇāmi, na dīpayāmi, na voharāmi; ñāṇenapi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha, na kathesi, na bhaṇasi na dīpayasi, na voharasīti - 'sīlabbatenāpi na suddhimāha. '

adiṭṭhiyā [pts page 192] [\q 192/]      assutiyā añāṇā asīlatā abbatā nopi tenāti diṭṭhipi icchitabbāti evaṁ bhaṇasi; savaṇampi icchitabbanti evaṁ bhaṇasi; ñāṇampi icchitabbanti evaṁ bhaṇasi; sīlampi icchitabbanti evaṁ bhaṇasi; vatampi icchitabbanti evaṁ bhaṇasi. na sakkosi ekaṁsena anujānituṁ na sakkosi ekaṁsena paṭikkhipitunti ' adiṭṭhiyā assutiyā añāṇā asīlatā abbatā nopi tena. '

maññāmahaṁ momūhameva dhammanti - momūhadhammo ayaṁ tuyhaṁ bāladhammo mūḷhadhammo aññaṇadhammo amarāvikkhepadhammoti evaṁ maññāmi evaṁ jānāmi evaṁ ājānāmi evaṁ vijānāmi evaṁ paṭivijānāmi evaṁ paṭivijjhāmīti ' maññāmahaṁ momūhameva dhammaṁ. ' diṭṭhiyā eke paccenti suddhinti - diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti: " sassato loko, idameva saccaṁ, moghamañña"nti diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti. " asassato loko, idameva saccaṁ, moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - ' passañca diṭṭhīsu anuggahāya. ' athavā, ' asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ moghamañña"nti diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccentīti ' diṭṭhiyā eke paccenti suddhiṁ. '
tenāha so brāhmaṇo:
" no ce kira diṭṭhiyā na sutiyā na ñāṇena (iti māgandiyo)
sīlabbatenāpi na suddhimāha,
adiṭṭhiyā assutiyā añāṇā
asīlatā abbatā nopi tena.
maññāmahaṁ momūhameva dhammaṁ
diṭṭhiyā eke paccenti suddhi"nti.

1. vattenapi - [pts]

[bjt page 264] [\x 264/]
9 - 7
diṭṭhiñca1 [pts page 193] [\q 193/]      nissāya anupucchamāno ( māgandiyā'ti bhagavā)
samuggahītesu pamohamāgato2,
ito ca nāddakkhi aṇumpi saññaṁ
tasmā tuvaṁ momuhato dahāsi.

diṭṭhiñca1 nissāya anupucchamānoti - māgandiyo brāhmaṇo diṭṭhiṁ nissāya diṭṭhiṁ pucchati, lagganaṁ nissāya lagganaṁ pucchati, bandhanaṁ nissāya bandhanaṁ pucchati, paḷibodhaṁ nissāya paḷibodhaṁ pucchati; anupucchamānoti punappunaṁ pucchatīti - 'diṭṭhiñca nissāya anupucchamāno. ' māgandiyāti bhagavā taṁ brāhmaṇaṁ nāmena ālapati; bhagavāti - gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggadiṭṭhīti bhagavā; bhaggamānoti bhagavā; bhaggakaṇṭakoti1 bhagavā; bhaggakāloti bhagavā; bhaji vibhaji paṭivibhaji dhammaratananti bhagavā; bhavānaṁ antakaroti bhagavā; bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyāni paṭisallānasāruppānīti bhagavā; bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā; bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā; bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī va bhagavā dasannaṁ saññābhāvanānaṁ dasannaṁ kasiṇasamāpattinaṁ ānāpānasatisamādhissa asubhasamāpattiyāti bhagavā; bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā; 'bhagavā'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ na devatihi kataṁ, vimokkanti kametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhi sacchikā paññatti yadidaṁ ' bhagavā'ti - ' māgandiyāti bhagavā.

samuggahītesu pamohamāgatoti - yā sā diṭṭhi tayā gahitā parāmaṭṭhā abhiniviṭṭhā ajjhositā adhimuttā, tāyeva tvaṁ diṭṭhiyā mūḷhosi pamūḷhosi3 jammūḷhosi4 mohaṁ āgatosi pamohaṁ āgatosi sammohaṁ āgatosi andhakāraṁ pakkhannosīti5 ' samuggahītesu pamohamāgato'.

ito ca nāddakkhi aṇumpi saññanti - ito ajjhattasantito vā paṭipadāto vā 6 dhammadesanāto vā yuttasaññaṁ vā pattasaññaṁ vā lakkhaṇasaññaṁ vā kāraṇasaññaṁ vā ṭhānasaññaṁ vā nappaṭilabhasi kuto ñāṇanti evampi - 'ito ca nāddakkhi aṇumpi saññaṁ. 'athavā, aniccaṁ vā aniccasaññānulomaṁ vā, dukkhaṁ vā dukkhasaññānulomaṁ vā, anattaṁ vā anattasaññānulomaṁ vā, saññuppādamattaṁ vā saññānimittaṁ vā nappaṭilabhasi, [pts page 194] [\q 194/]      kuto ñāṇanti evampi - 'ito ca nāddakkhi aṇumpi saññaṁ. '

tasmā tuvaṁ momūhato dahāsīti - ' tasmāti' tasmā taṁkāraṇā taṁhetu tappaccayā tannidānā momūhadhammato bāladhammato mūḷhadhammato aññāṇadhammato amarāvikkhepadhammato bāladhammato mūḷhadhammato aññāṇadhammato amarāvikkhepadhammato dahāsi passasi dakkhasi olokesi nijjhāyasi upaparikkhasīti ' tasmā tuvaṁ momūhato dahāsī'ti.

tenāha bhagavā:
"diṭṭhiñca7 nissāya anupucchamāno ('māgandiyā'ti bhagavā)
samuggahītosi pamohamāgato8,
ito ca nāddakkhi aṇumpi saññaṁ
tasmā tuvaṁ momūhato dahāsī'ti.
1. diṭṭhisu - sīmu11 [pts] 2. pamohamāga - sīmu11 [pts] sammohamāgato - manupa. pamohamāgā - machasaṁ. 3. pamūḷho [pts] 4. sammūḷho - [pts] 5. paṭipattito - [pts] 6. pakkhandhosīti - sīmu 1. manupa. pakkhandosīti - machasaṁ. pakkhantosīti - syā. [pts] 7. diṭhīsu - sīmu11 [pts] 8. pamohamāga - sīmu 1. pamohamāgā - machasaṁ[pts]

[bjt page 266] [\x 266/]

9 - 8
samo visesī udavā nihīno
yo maññati so vivadetha tena.
tīsu vidhāsu avikampamāno
samo visesīti na tassa hoti.

samo visesi udavā nihīno yo maññati so vivadetha tenāti - ' sadisohamasmī'ti vā ' seyyohamasmī'ti vā 'hīnohamasmī'ti vā, yo maññati, so tena mānena tāya diṭṭhiyā tena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya: "na tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi sace pahosī'ti - samo visesī udavā nihīno yo maññati so vivadetha tena.

tīsu [pts page 195] [\q 195/]      vidhāsu avikampamāno samo visesīti na tassa hotīti yassetā tisso vidhā pahīnā samucchinnā rūpasantā paṭippassaddhā abhabbuppattikā ñāṇagginā daḍḍhā, so tīsu vidhāsu na kampati na vikampati; avikampamānassa puggalassa 'sadisohamasmī'ti vā 'seyyohamasmī'ti vā 'hīnohamasmī'ti vā; na tassa hotīti na mayhaṁ hotīti tīsu vidhāsu avikampamāno samo visesīti na tassa hoti.

tenāha bhagavā:

samo visesī udavā nihīno
yo maññati so vivadetha tena.
tīsu vidhāsu avikampamāno
samo visesīti na tassa hoti.
9 - 9
saccanti so brāhmaṇo kiṁ vadeyya
musāti vā so vivadetha kena,
yasmiṁ samaṁ visamaṁ vāpi natthi
sa kena vādaṁ paṭisaṁyujeyya2.

1. adhiciṇṇante - mu 11 machasaṁ. 2. paṭisaññujeyya - manupa.

[bjt page 268] [\x 268/]

saccanti so brāhmaṇo kiṁ vadeyyāti - 'brāhmaṇo'ti sattannaṁ dhammānaṁ bāhitattā brāhmaṇo: sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. "bāhetvā sabbapāpakāni( sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā"

saccanti so brāhmaṇo kiṁ vadeyyāti ' sassato loko, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya?

'asassato loko, sassato loko, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya? antavā loko, sassato loko, idameva saccaṁ, moghamañña'nti brāhmaṇo kiṁ katheyya? kiṁ bhaṇeyya? kiṁ vohareyya? anantavā loko, idameva saccaṁ, moghamañña'nti brāhmaṇo kiṁ vadeyya? kiṁ ṁ bhaṇeyya? kiṁ vohareyya? taṁ jīvaṁ taṁ sarīraṁ, idameva saccaṁ, moghamañña'nti brāhmaṇo kiṁ vadeyya? kiṁ bhaṇeyya? kiṁ vohareyya? aññaṁ jīvaṁ aññaṁ sarīraṁ, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya? hoti tathāgato parammaraṇā, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya? na hoti tathāgato parammaraṇā, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya? hoti ca na ca hoti tathāgato parammaraṇā, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ vohareyya? neva hoti na na hoti tathāgato parammaraṇā, idameva saccaṁ, moghamañña'nti brāhmaṇo kiṁ vadeyya? kiṁ katheyya? kiṁ bhaṇeyya? kiṁ dīpayeyya? kiṁ vohareyya cāti ' saccanti so brāhmaṇo kiṁ vadeyya. '

musāti vā so vivadetha kenāti - brāhmaṇo 'mayhaṁva saccaṁ, . tuyhaṁ musā'ti kena mānena kāya diṭṭhiyā kena vā puggalena kalahaṁ kareyya? bhaṇḍanaṁ kareyya? viggahaṁ [pts page 196] [\q 196/]      kareyya? vivādaṁ kareyya? medhagaṁ kareyya: ' na tvaṁ imaṁ dhammavinayaṁ ājānāsi ahaṁ imaṁ dhammavinayaṁ ājānāmi. kiṁ tvaṁ imā dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi sace pahosī'ti - musāti vā so vivadetha kena.

yasmiṁ samaṁ visamaṁ vāpi natthīti - ' yasmi'nti yasmiṁ puggale arahante khīṇāsave' sadisohamasmī'ti māno natthi, 'seyyohamasmī'ti atimāno natthi; 'hīnohamasmī'ti omāno natthi, na santi na saṁvijjati nūpalabbhati, pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti - yasmiṁ samaṁ visamaṁ vāpi natthi.

sa kena vādaṁ paṭisaṁyujeyyāti - so kena mānena kāya diṭṭhiyā kena vā puggalena vādaṁ paṭisaṁyujeyya, paṭicareyya. kalahaṁ kareyya, bhaṇḍanaṁ kareyya, viggahaṁ kareyya, vivādaṁ kareyya. medhagaṁ kareyya: 'na tvaṁ imaṁ dhammavinayaṁ ājānāsi ahaṁ imaṁ dhammavinayaṁ ājānāmi. kiṁ tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi vā sace pahosī'ti - sa kena vādaṁ paṭisaṁyujeyya.

tenāha bhagavā:
saccanti so brāhmaṇo kiṁ vadeyya
musāti vā so vivadetha kena,
yasmiṁ samaṁ visamaṁ vāpi natthi
sa kena vādaṁ paṭisaṁyujeyya2.

9 - 10
okaṁ pahāya aniketasārī
gāme akubbaṁ muni santhavāni,
kāmehi ritto apurekkharāno
kathaṁ na3 viggayha janena kayirā4.

1. assito atādi - syā. 2. nibbedhehi - syā. machasaṁ.
1. kathannu - mu. 11 2. kāriyā - machasaṁ.

[bjt page 270] [\x 270/]
"atha [pts page 197] [\q 197/]      kho haliddakānī gahapati yenāyasmā mahākaccāno tenupasaṅkami. upasaṅkamitvā āyasmantaṁ mahākaccānaṁ abhivādetvā ekamantaṁ nisīdi. ekamantaṁ nisinno kho haliddakānī gahapati āyasmantaṁ mahākaccānaṁ etadavoca: ' vuttamidaṁ bhante kaccāna, bhagavatā aṭṭhakavaggiye1 māgandiyapañhe:
okaṁ pahāya aniketasārī
gāme akubbaṁ muni santhavāni,
kāmehi ritto apurekkharāno
kathaṁ na2 viggayha janena kayirā"ti. [a]

imassa nu kho bhante kaccāna! bhagavatā saṅkhittena bhāsitassa kathaṁ vitthārena attho daṭṭhabbo?" ti.

"rūpadhātu ko gahapati, viññāṇassa oko. rūpadhāturāgavinibaddhañca3 pana viññāṇaṁ 'okasārī'ti vuccati. vedanādhātu kho gahapati saññādhātu kho gahapati - saṅkhāradhātu kho gahapati, viññāṇassa oko, saṅkhāradhātu rāgavinibaddhañca pana viññāṇaṁ 'okasārī'ti vuccati. evaṁ kho gahapati okasārī hoti.
kathañca kho gahapati anokasārī hoti? rūpadhātuyā kho gahapati yo chando yo rāgo yā nandi yā taṇhā ye upayūpādānā4 cetaso adhiṭṭhānābhinivesānusayā, te tathāgatassa pahīnā acchinnamūlā tālāvatthukatā5 anabhāvakatā āyatiṁ [pts page 198] [\q 198/]      anuppādadhammā, tasmā tathāgato 'anokasārī' vuccati. vedanādhātuyā kho gahapati - saññādhātuyā kho - gahapati - saṅkhāradhātuyā kho gahapati - viññāṇadhātuyā kho gahapati, yo chando yogo yā nandi yā taṇhā ye upayūpādānā3 cetaso adhiṭṭhānābhinivesānusayā, te tathāgatassa pahīnā ucchinnamūlā tālāvatthukatā anabhāvakatā āyatiṁ anuppādadhammā, tasmā tathāgato ' anokasārī'ti vuccati. evaṁ kho gahapati anokasārī hoti.

kathañca gahapati. niketasārī hoti? rūpanimittaniketavisāravinibandhā kho gahapati 'niketasārī'ti vuccati. saddanimitta - gandhanimitta - rasanimitta - phoṭṭhabbanimitta - dhammanimittaniketavisāravinibandhā kho gahapati ' niketasārī'ti vuccati. evaṁ kho gahapati, niketasārī hoti.

1. vaggike - syā. machasaṁ 2. katha - sīmu11 3. vinibandhañca - syā. machasaṁ. 4. upāyupādānā - sabbattha. 5. tālavatthukata - sa.
[a.] suttanipāta - māgandiyasutta khandhasaṁyutta - nakulapituvagga.
[bjt page 272] [\x 272/]

kathañca gahapati. niketasārī hoti? rūpanimittaniketavisāravinibandhā kho gahapati tathāgatassa pahīnā ucchinnamūlā tālāvatthukatā anabhāvakatā āyatiṁ anuppādadhammā tasmā tathāgato 'aniketasārī'ti. saddanimitta - gandhanimitta - rasanimitta - phoṭṭhabbanimitta - dhammanimittaniketavisāravinibandhā kho gahapati, tathāgatassa pahīnā ucchinnamūlā tālāvatthukatā1 anabhāvakatā āyatiṁ anuppādadhammā, tasmā tathāgato aniketasārī'ti vuccati. evaṁ kho gahapati, aniketasārī hoti.

kathañca gahapati, gāme santhavajāto hoti? idha [pts page 199] [\q 199/]      gahapati, ekacco bhikkhu gihīhi saṁsaṭṭho viharati: sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā voyogaṁ āpajjati. evaṁ kho gahapati! gāme santhavajāto hoti. kathañca gahapati, gāme na santhavajāto hoti? idha gahapati, ekacco bhikkhu gihīhi saṁsaṭṭho viharati: na sahanandī na sahasokī, na sukhitesu sukhito, na dukkhitesu dukkhito, uppannesu kiccakaraṇīyesu na attanā voyogaṁ āpajjati. evaṁ kho gahapati! gāme na santhavajāto hoti.

kathañca gahapati, kāmehi aritto hoti? idha gahapati, ekacco bhikkhu kāmesu avītarāgo hoti avigata2 chando avigatapemo avigatapipāso avigatapariḷāho avigatataṇho. evaṁ kho gahapati, kāmehi aritto hoti.

kathañca gahapati, kāmehi ritto hoti? idha gahapati, ekacco bhikkhu kāmesu vītarāgo hoti vigata3 chando vigatapemo vigatapipāso vigatapariḷāho vigatataṇho. evaṁ kho gahapati, kāmehi ritto hoti.

kathañca gahapati, purekkharāno ti? idha gahapati, ekaccassa bhikkhuno evaṁ hoti: 'evaṁrūpo siyaṁ anāgatamaddhāna'nti. tattha nandiṁ samannāneti4 'evaṁvedano siyaṁ - evaṁsañño siyaṁ evaṁsaṅkhāro siyaṁ - evaṁviññāṇo siyaṁ anāgatamaddhāna'nti tattha nandiṁ samannāneti. evaṁ kho gahapati, purekkharāno hoti.

1. tālavatthukatā - sa. 2. avīta - syā. machasaṁ[pts]. 3. vīta - syā machasaṁ [pts]. 4. samanvāgameti - sya . [pts]
[bjt page 274] [\x 274/]
kathañca [pts page 200] [\q 200/]      gahapati, apurekkharāno hoti? idha gahapati, ekaccassa bhikkhuno evaṁ hoti: 'evaṁrūpo siyaṁ anāgatamaddhāna'nti na tattha nandiṁ samannāneti. ' evaṁvedano siyaṁ - evaṁsañño sayaṁ - evaṁsaṅkhāro siyaṁ - evaṁviññāṇo siyaṁ anāgatamaddhāna'nti na tattha nandiṁ samannāneti. evaṁ kho gahapati, apurekkharāno hoti.

kathañca gahapati, kathaṁ viggayha janena kattā hoti? idha gahapati, ekacco bhikkhu evarūpaṁ kathaṁ kattā hoti: ' na tvaṁ imaṁ dhammavinayaṁ ājānāsi "na tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi vā sace pahosī' ti. evaṁ kho gahapati, kathaṁ viggayha janena kattā hoti.

kathañca gahapati, kathaṁ na viggayha janena kattā hoti? idha gahapati, ekacco bhikkhu na evarūpaṁ kathaṁ kattā hoti: 'na tvaṁ imaṁ dhammavinayaṁ ājānāsi "na tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi sace pahosī'ti. evaṁ kho gahapati, kathaṁ na viggayha janena kattā hoti. iti kho gahapati, yantaṁ vuttaṁ bhagavatā aṭṭhakavaggiye māgandiyapañhe:
okaṁ pahāya aniketasārī
gāme akubbaṁ muni santhavāni,
kāmehi ritto apurekkharāno
kathaṁ na2 viggayha janena kayirā"ti.

imassa [pts page 201] [\q 201/]      kho gahapati, bhagavatā saṁkhittena bhāsitassa evaṁ vitthārena attho daṭṭhabbo"ti. [a]

okaṁ pahāya aniketasārī
gāme akubbaṁ muni santhavāni,
kāmehi ritto apurekkharāno
kathaṁ na2 viggayha janena kayirā"ti.

9 - 11

yehi vivitto vicareyya loke
na tāni uggayha vadeyya1 nāgo,
elambujaṁ kaṇṭakaṁ vārijaṁ2 yathā
jalena paṅkena ca nūpalittaṁ.
evaṁ munī santivādo agiddho
kāme ca loke ca anūpalitto.

yehi vivitto vicareyya loketi - ' yehī'ti yehi diṭṭhigatehi; vivittoti kāyaduccaritena ritto vivitto pavivitto; vacīduccaritena - manoduccaritena - rāgena - pe -
sabbākusaḍalābhiṅkhārehi ritto vivitto pavivitto; vicareyyāti vicareyya vihareyya irīyeyya vatteyya pāleyya yapeyya yāpeyya; loketi manussaloke devaloke khandhaloke dhātuloke āyatanaloketi ' yehi vivitto vicareyya loko. '

[a.] khandhasaṁyutta - nakulapituvagga. 1. careyya - manupa. 2. kaṇṭakavārijaṁ - machasaṁ.

[bjt page: 276 [\x  276/]     ]
na tāni uggayha vadeyya nāgoti - ' nāgo'ti āguṁ na karotīti nāgo, na gacchatīti nāgo, nāgacchatīti nāgo, kathaṁ āguṁ na karotīti nāgo? āgu vuccanti pāpakā akusalā dhammā saṅkilesikā ponobhavikā sadarā1 dukkhavipākā āyatiṁ jātijarāmaraṇīyā.

1. " āguṁ [pts page 202] [\q 202/]      na karoti kiñci loke ( sabhiyāti bhagavā)
sabbasaññoge visajja bandhanāni,
sabbattha na sajjati vimutto
nāgo tādī pavuccate2, tathattā. "[a]

evaṁ āguṁ na karotīti nāgo. kathaṁ na gacchatīti nāgo? na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati. na vaggehi dhammehi. yāyati nīyati vuyhati saṁharīyati. evaṁ na gacchatīti - nāgo. kathaṁ nāgacchatī ti nāgo? sotāpattimaggena ye kilesā pahīnā, te kilesā na puneti, na pacceti, na paccāgacchati. 3 sakadāgāmimaggena - anāgāmimaggena - arahattamaggena ye kilesā pahīnā, te kilese na puneti, na paccheti, na paccāgacchati, evaṁ nāgacchatīti nāgo.

na tāni uggayha vadeyya nāgoti - nāgo na tāni diṭṭhigatāni gahetvā uggahetvā gaṇhitvā parāmasitvā abhinivisitvā vadeyya katheyya bhaṇeyya dīpayeyya vohareyya, 'sassato loko, idameva saccaṁ, moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti vadeyya katheyya bhaṇeyya dīpayeyya vohareyyāti - 'na tāni uggayha vadeyya nāgo. '

elambujaṁ kaṇṭakaṁ vārijaṁ yathā jalena paṅkena ca nūpalittanti 'elaṁ' vuccati udakaṁ. 'ambujaṁ' vuccati padumaṁ, ' kaṇṭako' vuccati kharadaṇḍo. [pts page 203  [\q 203/]     '] vāri' vuccati udakaṁ. 'vārijaṁ' vuccati padumaṁ vārisambhavaṁ. ' jalaṁ' vuccati udakaṁ. ' paṅko' vuccati kaddamo. yathā padumaṁ vārijaṁ vārisambhavaṁ jalena ca paṅkena ca na lippati, na saṁlippati4 nūpalippati, alittaṁ asaṁlittaṁ, anupalittanti - " elambujaṁ kaṇṭakaṁ vārijaṁ yathā jalena paṅkena ca nūpalittaṁ. "

1. saddarā - sa. 2. vuccate - syā, [pts] 3. kilesā punenti, na paccenti, na paccāgacchanti - mu 1 4. upalimpati - mu 11 saṁlimpati - sa.
[a] suttanipāta - sabhiyasutta.

[bjt page 278] [\x 278/]

evaṁ munī santivādo agiddho kāme ca loke ca anūpalittoti 'eva'nti opammasampaṭipādanaṁ; munīti monaṁ vuccati ñāṇaṁ - pe -
saṅgajālamaticca so muni. santivādoti santivādo muni tāṇavādo lenavādo saraṇavādo abhayavādo accutavādo amatavādo nibbānavādoti - evaṁ munī santivādo. agiddhoti gedho vuccati taṇhā: yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ; yassa so gedho pahīno samucchinno vūpasanto paṭippassaddho abhabbuppattiko ñāṇagginā daḍḍho, so vuccati agiddho. so rūpe agiddho; sadde - gandhe - rase - phoṭṭhabbe - kule - gaṇe - āvāse - lābhe - yase1 pasaṁsāya - sukhe - cīvare - piṇḍapāte - senāsanagilānapaccayabhesajjaparikkhāre - kāmadhātuyā - rūpadhātuyā - arūpadhatuyā - kāmabhave - rūpabhave - arūpabhave - nevasaññānāsaññābhave - ekavokārabhave - catuvokārabhave pañcavokārabhave atīte - anāgate - paccuppanne - diṭṭhasutamutaviññātabbesu dhammesu agiddho agathito amucchito anajjhopanno2 vītagedho vigatagedho cattagedho vantagedho muttagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo [pts page 204] [\q 204/]      paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā viharatīti evaṁ munī santivādo agiddho.

kāme ca loke ca anūpalittoti - ' kāmā'ti uddānato dve kāmā: vatthukāmā ca kilesakāmā ca - pe -
loketi apāyaloke manussaloke devaloke khandhaloke dhātuloke āyatanaloke; 'lepā'ti dve lepā: taṇhālepo ca diṭṭhilepo ca - pe -
ayaṁ taṇhālepo - pe - ayaṁ diṭṭhilepo. muni taṇhālepaṁ pahāya diṭṭhilepaṁ paṭinissajitvā kāme ca loke ca na lippati, na palippati, na upalippati. alitto asaṁlitto anupalitto nikkhanto nissaṭo3 vippamutto visaññutto vimariyādīkatena cetasā viharatīti - evaṁ munī santivādo agiddho kāme ca loke ca anūpalitto. '

tenāha bhagavā:

yehi vivitto vicareyya loke
na tāni uggayha vadeyya1 nāgo,
elambujaṁ kaṇṭakaṁ vārijaṁ2 yathā
jalena paṅkena ca nūpalittaṁ.
evaṁ munī santivādo agiddho
kāme ca loke ca anūpalitto.

1. yaso - mu11 2. anajjhāpanno - mu 11 3. nissato - sa
[bjt page 280] [\x 280/]

9 - 12
na vedagu diṭṭhiyā na mutiyā
sa mānameti na hi tammayo1 so,
na kammunā2 nopi sutena neyyo
anūpanīto sa3 nivesanesu.

na vedagu diṭṭhiyā na mutiyā sa mānametīti - 'nā'ti paṭikkhepo. vedagūti 'vedaṁ' vuccati catusu maggesu ñaṇaṁ, paññā [pts page 205] [\q 205/]      paññindriyaṁ paññābalaṁ dhammavicayasambojjhaṅgo vīmaṁsā vipassanā sammā diṭṭhi. tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto vedānaṁ vā antaṁ gatoti vedagu. vedehi vā antaṁ gatoti vedagu. sattannaṁ dhammānaṁ viditattā vedagu: sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo vidito hoti, doso vidito hoti, moho vidito hoti, māno vidito hoti, viditā'ssa honti pāpakā akusalā dhammā saṁkilesikā ponobhavikā sadarā4dukkhavipākā āyatiṁ jātijarāmaraṇīyā.

1. " vedāni viceyya kevalāni ( sabhiyāti bhagavā)
samaṇānaṁ yāni'dhatthi5 brāhmaṇānaṁ,
sabba6 vedanāsu vītarāgo
sabba7 vedamaticca vedagu so"ti[a]

na diṭṭhiyāti - tassa dvāsaṭṭhi diṭṭhigatāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni. so diṭṭhiyā na yāyati, na nīyati, na vuyhati, na saṁharīyati, napi taṁ diṭṭhigataṁ sārato pacceti. na paccāgacchatīti - na vedagu diṭṭhiyā.

na mutiyā sa mānametīti - mutarūpena vā paratoghosena vā mahājanasammutiyā vā mānaṁ neti, na upeti, [pts page 206] [\q 206/]      na upagacchati, na gaṇhāti, na parāmasati, nābhinivisatīti - ' na vedagu diṭṭhiyā na mutiyā ' sa mānameti'.

na hi tammayo soti - na taṇhāvasena na diṭṭhivasena tammayo hoti tapparamo tapparāyaṇo; yato taṇhā ca diṭṭhi ca māno ca assa pahīnā honti ucchinnamūlā tālāvatthukatā8 anabhāvakatā āyatiṁ anuppādadhammā, ettāvatā na tammayo hoti, na tapparamo, na tapparāyaṇoti - na hi tammayo so. '

1. kammayo - manupa. 2. kammanā - sa 3. so - su. 4. saddārā - sa. 5. yānīpatthi - machasaṁ[pts]. 6. sabbāsu - su 7. sabbaṁ - su. 8. tālavatthukatā - sa.
[a.] suttanipāta sabhiyasutta.

[bjt page 282] [\x 282/]
na kammunā no'pi sutena neyyoti - 'na kammunā'ti puññābhisaṅkhārena vā apuññābhiṅkhārena vā āneñjābhisaṅkhārena vā na yāyati, na nīyati, na vuyhati, na saṁharīyatīti - na kammunā; nopi sutena neyyoti sutasuddhiyā vā paratoghosena vā mahājanasammutiyā vā na yāyati, na nīyati, na vuyhati, na saṁharīyatīti - na kammunā nopi sutena neyyo.

anūpanīto sa nivesanesūti - 'upayā'ti dve upayā: taṇhāupayo ca diṭṭhiupayo ca - pe -
ayaṁ diṭṭhiupayo.
tassa taṇhāupayo pahīno, diṭṭhiupayo paṭinissaṭṭho; taṇhūpayassa pahīnattā diṭṭhūpayassa paṭinissaṭṭhattā so nivesanesu anūpanīto anupalitto anupagato anajjhosito1 anadhimutto nikkhanto nissaṭo vippamutto visaññutto vimariyādīkatena cetasā viharatīti anūpanīto sa nivesanesu.

tenāha [pts page 207] [\q 207/]      bhagavā:

na vedagu diṭṭhiyā na mutiyā
sa mānameti na hi tammayo so,
na kammunā nopi sutena neyyo
anūpanīto sa nivesanesu.

9 - 13
saññāvirattassa na santi ganthā2
paññāvimuttassa na santi mohā,
saññaṁ ca diṭṭhiṁ ca ye aggahesuṁ
te ghaṭṭayantā3 vicaranti4 loke.

saññāvirattassa na santi ganthāti - yo samathapubbaṅgamaṁ ariyamaggaṁ5 bhāveti, tassa ādito upādāya ganthā vikkhambhītā honti, arahatte patte6 arahato ganthā ca mohā ca nīvaraṇā ca, kāmasaññā vyāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvakatā āyatiṁ anuppādadhammāti - ' saññāvirattassa na santi ganthā. '
paññāvimuttassa na santi mohā - yo vipassanāpubbaṅgamaṁ ariyamaggaṁ bhāveti, tassādito upādāya mohā vikkhambhitā honti, arahatte patte 6 arahato mohā ca ganthā ca nīvaraṇā ca kāmasaññā vyāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvakatā āyatiṁ anuppādadhammāti - ' paññāvimuttassa na santi mohā. '

1. anajjhesito - sīmu11 2. gandhā - manupa. 3. ghaṭṭamānāsīmu11. machasaṁ. 4. vivadanti - katthaci. 5. ariyadhammaṁ - sīmu11 6. arahattappatte - sīmu. 11 syā. [pts]
[bjt page 284] [\x 284/]

saññaṁ ca diṭṭhiṁ ca ye aggahesuṁ te ghaṭṭayantā vicaranti loketi ye saññaṁ gaṇhanti kāmasaññaṁ vyāpādasaññaṁ vihiṁsāsaññaṁ, te saññāvasena ghaṭṭenti saṁghaṭṭenti. rājānopi rājūhi vivadanti. khattiyāpi khattiyehi [pts page 208] [\q 208/]      vivadanti. brāhmaṇāpi brāhmaṇehi vivadanti. gahapatikāpi gahapatīhi vivadanti, mātāpi puttena vivadati. puttopi mātarā vivadati. pitāpi puttena vivadati. puttopi pitarā vivadati. bhātāpi bhātarā vivadati. bhaginīpi bhaginiyā vivadati. bhātāpi bhaginiyā vivadati. bhaginīpi bhātarā vivadati. sahāyopi sahāyena vivadati. te tattha maraṇampi nigacchanti. maraṇamattampi dukkhaṁ. ye diṭṭhiṁ gaṇhanti ' sassato loko'ti vā idameva saccaṁ, moghamañña"nti diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti. " asassato loko, idameva saccaṁ, moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - ' passañca diṭṭhīsu anuggahāya. ' athavā, ' asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti ca na ca hoti tathāgato parammaraṇā, neva hoti na na hoti tathāgato parammaraṇā'ti vā, te diṭṭhivasena ghaṭṭenti saṁghaṭṭenti. satthārato satthāraṁ ghaṭṭenti. dhammakkhānato dhammakkhānaṁ ghaṭṭenti. gaṇato gaṇaṁ ghaṭṭenti. diṭṭhiyā diṭṭhiṁ ghaṭṭenti. paṭipadāya paṭipadaṁ ghaṭṭenti. maggato maggaṁ ghaṭṭenti. athavā. te vivadanti. kalahaṁ karonti. bhaṇḍanaṁ karonti. viggahaṁ karonti vivādaṁ karonti. medhagaṁ karonti: na tvaṁ imaṁ dhammavinayaṁ ājānāsi micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhāya. nibbeṭhehi vā sace pahosī' ti. tesaṁ abhisaṅkhārā appahīnā, tiracchānayoniyā ghaṭṭenti. pettivisaye ghaṭṭenti. manussaloke ghaṭṭenti. devaloke ghaṭṭenti. gatiyā gatiṁ upapattiyā upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ ghaṭṭenti saṁghaṭṭenti. ghaṭṭentā2, caranti3, vicaranti viharanti irīyanti vattenti pālenti yapenti yāpenti. loketi apāyaloke manussaloke devaloke khandhaloke āyatanaloketi. - ' saññañca diṭṭhiñca [pts page 209] [\q 209/]      ye aggahesuṁ te ghaṭṭayantā vicaranti loke. '

tenāha bhagavā:

saññāvirattassa na santi ganthā2
paññāvimuttassa na santi mohā,
saññaṁ ca diṭṭhiṁ ca ye aggahesuṁ
te ghammayantā3 vicaranti4 loke.

māgandiyasuttaniddeso navamo.
10
purābhedasuttaniddeso

atha purābhedasuttaniddeso vuccati:

10 - 1
kathaṁdassī [pts page 210] [\q 210/]      kathaṁsīlo upasantoti vuccati,
taṁ me gotama pabrūhi pucchito uttamaṁ naraṁ.

1. nibbedhehi - [pts]. 2. ghaṭṭentāti padaṁ - sīmu. 11 machasaṁ. potthakesu na dissati. 3. vadanti - sīmu 11 machasaṁ. 4. ghaṭṭamānā - sīmu 11 machasaṁ.

[bjt page 286] [\x 286/]
kathaṁdassī kathaṁsīlo upasantoti vuccatīti - 'kathaṁdassī'ti kīdisena dassanena samannāgato kiṁsaṇṭhitena kimpakārena kiṁpaṭibhāgenāti kathaṁdassī; kathaṁsīloti kīdisena sīlena samannāgato kiṁsaṇṭhitena kimpakārena kimpaṭibhāgenāti kathaṁdassī kathaṁsīlo. '

upasantoti vuccatīti - santo upasanto vūpasanto nicchāto nibbuto paṭippassaddhoti vuccati pavuccati kathiyati bhaṇīyati dīpiyati voharīyati; 'kathaṁdassī'ti adhipaññaṁ vuccati; 'kathaṁ sīlo'ti adhisīlaṁ pucchati ' upasanto'ti adhicittaṁ pucchatīti - 'kathaṁdassī kathaṁsīlo upasantoti vuccati. '

taṁ me gotama pabrūhīti - ' tanti' yaṁ pucchāmi yaṁ yācāmi yaṁ ajjhesāmi yaṁ pasādemi; gotamāti so nimmito buddhaṁ bhagavantaṁ gottena ālapati; pabrūhīti [pts page 211] [\q 211/]      brūhi ācikkha desehi paññapehi paṭṭhapehi vivara vibhaja uttānīkarohi pakāsehīti - ' taṁ me gotama pabrūhi. '

pucchito uttamaṁ naranti - ' pucchito'ti puṭṭho pucchito yācito ajjhesito pasādito; uttamaṁ naranti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ naranti - ' pucchito uttamaṁ naraṁ. '

tenāha so nimmito:
"kathaṁdassī kathaṁsīlo upasantoti vuccati,
taṁ me gotama pabrūhi pucchito uttamaṁ nara"nti.

10 - 2

vītataṇho purā bhedā (iti1 bhagavā) pubbamantamanissito,
vemajjhenūpasaṁkheyyo tassa natthi purekkhataṁ.

vītataṇho purā bhedāti - purā kāyassa bhedā purā attabhāvassa bhedā purā kalebarassa nikkhepā purā jīvitindriyassa upacchedā, vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītībhūto sukhapaṭisaṁvedī brahmabhūtena attanā viharati.

1. purā bhedāti - syā. [pts]

[bjt page 288] [\x 288/]
bhagavāti gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggadiṭṭhīti bhagavā; bhaggamānoti bhagavā; bhaggakaṇṭakoti1 bhagavā; bhaggakilesoti bhagavā; bhaji vibhaji paṭivibhaji dhammaratananti bhagavā; bhavānaṁ antakaroti bhagavā; bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññe [pts page 212] [\q 212/]      vanapatthāni pantāni senāsanāni appasaddāni appanigghosāni vijanavātāni manussarāhaseyyāni paṭisallānasāruppānīti bhagavā; bhāgī vā bhagavā vīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā; bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā; bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā; bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā; 'bhagavā'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti - 'vītataṇho purā bhedā iti2 bhagavā,

pubbamantamanissitoti - pubbanto vuccati atīto addhā; atītaṁ addhānaṁ ārabbha taṇhā pahīnā hoti, diṭṭhi paṭinissaṭṭhā; taṇhāya pahīnattā diṭṭhiyā paṭinissaṭṭhattā evampi pubbamantamanissito; athavā, ' evaṁrūpo ahosiṁ atītamaddhānanti ' tattha nandiṁ na samannāneti ' evaṁvedano ahosiṁ, evaṁsañño ahosiṁ, evaṁsaṅkhāro [pts page 213] [\q 213/]      ahosiṁ, evaṁviññāṇo ahosiṁ atītamaddhānanti' natthi nandiṁ na samannāneti 'evampi - ' pubbamantamanissito' athavā, 'iti me cakkhu ahosi atītamaddhānaṁ, iti rūpāti tattha na chandarāgapaṭibaddhaṁ hoti viññāṇaṁ, na chandarāgapaṭibaddhattā viññāṇassa na tadabhinandati, na tadabhinandanto evampi - 'pubbamantamanissito'iti me sotaṁ ahosi atītamaddhānaṁ, iti saddā'ti iti, me ghānaṁ ahosi atītamaddhānaṁ, iti gandhā'ti, iti me jivhā ahosi atītamaddhānaṁ, iti dhammā'ti tattha na chandarāgapaṭibaddhaṁ hoti viññāṇaṁ. na chandarāgapaṭibaddhattā viññāṇassa na tadabhinandati, na tadabhinandanto evampi - ' pubbamantamanissito, ' athavā, yāna'ssu tāni3 pubbe mātugāmena saddhiṁ hasitalapitakīḷitāni, na tadassādeti, na taṁ nikāmeti; na ca tena vittiṁ āpajjati, evampi 'pubbamantamanissito. '

1. taṇhoti - machasaṁ. 2. bhedāti - sīmu 1 machasaṁ [pts] 3. yāni tāni - machasaṁ.
[bjt page 290] [\x 290/]
vemajjhenupasaṁkheyyoti - 'vemajjhaṁ: vuccati paccuppanno addhā, paccuppannaṁ addhānaṁ ārabbha taṇhā pahīnā hoti, diṭṭhi paṭinissaṭṭhā; taṇhāya pahīnattā diṭṭhiyā paṭinissaṭṭhattā 'ratto'ti nūpasaṁkheyyo, 'duṭṭho'ti nūpasaṁkheyyo, 'parāmaṭṭho'ti nūpasaṁkheyyo, ' vikkhepagato'ti nūpasaṁkheyyo, ' aniṭṭhaṁ gato: ti nūpasaṁkheyyo, 'thāmagato'ti nūpasaṁkheyyo: nerayikoti vā tiracchānayonikoti vā pettivisayikoti vā manussoti vā devoti vā rūpīti [pts page 214] [\q 214/]      vā arūpīti vā saññīti vā asaññīti vā nevasaññīnāsaññīti vā; so hetu natthi paccayo, natthi, kāraṇaṁ natthi, yena saṅkhaṁ gaccheyyāti - 'vemajjhenupasaṅkheyyo. '

tassa natthi purekkhatanti - 'tassā'ti arahato khīṇāsavassa; purakkhāroti dve purakkhārā: taṇhāpurekkhāro ca diṭṭhipurekkhāro ca, - pe -
ayaṁ diṭṭhipurekkhāro, tassa taṇhāpurekkhāro pahīno, diṭṭhipurekkhāro paṭinissaṭṭho; taṇhāpurekkhārassa pahīnattā diṭṭhipurekkhārassa paṭinissaṭṭhattā na taṇhaṁ vā diṭṭhiṁ vā purato katvā carati, na taṇhādhajo na taṇhāketu na taṇhādhipateyyo, na diṭṭhidhajo na diṭṭhiketu na diṭṭhādhipateyyo, na taṇhāya vā diṭṭhiyā vā parivārito carati; evampi - 'tassa natthi purekkhataṁ. ' athavā, 'evaṁrūpo siyaṁ anāgatamaddhāna'nti tattha nandiṁ na samannāneti; 1 evampi - 'tassa natthi purekkhataṁ. 'athavā, 'iti me cakkhu2 siyā anāgatamaddhānaṁ, iti rūpā: ti appaṭiladdhassa paṭilābhāya cittaṁ na paṇidahati; cetaso appanidhānappaccayā3 na tadabhinandati, na tadabhinandanto evampi 'tassa natthi purekkhataṁ. ' iti me sotaṁ siyā anāgatamaddhānaṁ, iti saddā'ti - 'iti me ghānaṁ siyā anāgatamaddhānaṁ, iti gandhā'ti - ' iti me jivhā siyā anāgatamaddhānaṁ, iti rasā'ti - 'iti me kāyo siyā anāgatamaddhānaṁ, iti phoṭṭhabbā'ti - 'iti me mano siyā anāgatamaddhānaṁ, iti dhammā'ti appaṭiladdhassa paṭilābhāya cittaṁ na paṇidahati; cetaso appanidhānappaccayā na tadabhinandati; na tadabhinandanto; evampi - ' tassa natthi purekkhataṁ. ' athavā ' imināhaṁ [pts page 215] [\q 215/]      sīlena vā vatena4 vā tapena vā brahmacariyena vā devo vā bhavissāmi devaññataro vā'ti appaṭiladdhassa paṭilābhāya cittaṁ na paṇidahati; cetaso appaṇidhānappaccayā na tadabhinandati, na tadabhinandanto evampi - 'tassa natthi purekkhataṁ. '

tenāha bhagavā:
" vītataṇho purābhedā (iti bhagavā) pubbamantamanissito,
vemajjhenupasaṁkheyyo tassa natthi purekkhata"nti.

1. samanvāgameti - [pts] syā. 2. cakkhuṁ - sīmu11 3. apaṇidhānapaccayā - sa 4. vattena - [pts.]
[bjt page 292] [\x 292/]

10 - 3
akkodhano asantāsī1 avikatthī akukkuco2
mantabhāṇī anuddhato sa ve vācāyato muni.

akkodhano asantāsīti - 'akkodhano'ti hi kho3 vuttaṁ, apica, kodho tāva vattabbo - dasahākārehi kodho jāyati 'anatthaṁ me acarī'ti kodho jāyati. 'anatthamme caratī'ti kodho jāyati. 'anatthamme carissatī'ti kodho jāyati. 'piyassa me manāpassa anatthaṁ acari, anatthaṁ carati, anatthaṁ carissatī'ti kodho jāyati, 'appiyassa me amanāpassa atthaṁ acari, atthaṁ carati, atthaṁ carissatī'ti kodho jāyati. aṭṭhāne vā pana kodho jāyati. yo evarūpo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa vyāpatti manopadoso kodho kujjhanā kujjhitattaṁ doso dussanā dussitattaṁ vyāpatti vyāpajjanā vyāpajjitattaṁ virodho paṭivirodho caṇḍikkaṁ asuropo4 anattamanatā cittassa; ayaṁ vuccati kodho.

apica, [pts page 216] [\q 216/]      kodhassa adhimattaparittatā veditabbā: atthi kañci kālaṁ5 kodho cittāvilakaraṇamatto hoti, na ca tāva mukhakulānavikulāno hoti; atthi kañci kālaṁ kodho mukhakulānavikulānamatto hoti, na ca tāva hanusañcopano hoti; atthi kañci kālaṁ kodho hanusañcopanamatto hoti, na ca tāva pharusavācānicchāraṇo hoti; atthi kañci kālaṁ kodho pharusavācānicchāraṇamatto hoti, na ca tāva disāvidisānuvilokano hoti; atthi kañci kālaṁ kodho disāvidisānuvilokanamatto hoti, na ca tāva daṇḍasatthaparāmasano hoti; atthi kañci kālaṁ kodho daṇḍasatthaparāmasanamatto hoti, na ca tāva daṇḍasatthaabbhukkiraṇo hoti; atthi kañci kālaṁ kodho daṇḍasatthaabbhukkiraṇamatto hoti, na ca tāva daṇḍasatthaabhinipātano hoti; atthi kañci kālaṁ kodho daṇḍasatthaabhinipātanamatto hoti, na ca tāva kinnavichinnakaraṇo6 hoti, atthi kañci kālaṁ kodho chinnavichinnakaraṇamatto hoti, na ca tāva sambhañjanapaḷibhañjano hoti; atthi kañci kālaṁ kodho sambhañjanapaḷibhañjanamatto hoti, na ca tāva ṅgamaṅagāpakaḍḍhano hoti; atthi kañci kālaṁ kodho aṅgamaṅagāpakaḍḍhanamatto hoti, na ca tāva jīvitā voropaṇo7 hoti; atthi kañci kālaṁ kodho jīvitā voropaṇamatto hoti, na ca tāva sabbacāgapariccāgāya saṇṭhito hoti, yato kodho parapuggalaṁ ghātetvā attānaṁ ghāteti, ettāvatā kodho paramussadagato paramavepullappatto hoti.

1. asantāpi - manupa. 2. akukkucco - sīmu 11 3. yaṁ hi kho - machasaṁ. 4. assuropo - sīmu11 5. kiñcākālaṁ - sa 6. chiddavichiddakaraṇo - sa [pts] chinnāvicchinnakaraṇo - manupa 7. jīvitapanāsano - syā. [pts]

[bjt page 294] [\x 294/]
yassa so kodho pahīno samucchinno vūpasanto paṭippassaddho [pts page 217] [\q 217/]      abhabbuppattiko ñāṇagginā daḍḍho, so vuccati 'akkodhano. ' kodhassa pahīnattā 'akkodhano. ' kodhavatthussa pariññātattā 'akkodhano. ' kodhahetussa upacchinnattā 'akkodhano'ti 'akkodhano, ' asantāsīti - idhekacco tāsī hoti uttāsī parittāsī, so tasati uttasati parittasati bhāyati santāsaṁ āpajjati: kulaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi gilānūpaṭṭhākaṁ1 vā na labhāmi, a ppaññātombhīti2 tasati uttasati parittasati bhāyati santāsaṁ āpajjati. idha bhikkhu asantāsī hoti anuttāsī aparittāsī, so na tasati na uttasati na parittasati na bhāyati na santāsaṁ āpajjati: kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi. pasaṁsaṁ vā na labhāmi. sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānūpaṭṭhākaṁ vā na labhāmi, appaññātomhīti na tasati na uttasati na parittasati na bhāyati na santāsaṁ āpajjatīti ' akkodhano asantāsī. '

avikatthī akukkucoti - 'idhekacco katthī hoti vikatthī, so katthati vikatthati: ahamasmi sīlasampannoti vā vatasampannoti vā sīlabbatasampannoti vā, jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā, uccākulā [pts page 218] [\q 218/]      pabbajitoti vā mahākulā pabbajitoti vā mahābhogakulā pabbajitoti vā uḷārabhogakulā pabbajitoti vā, ñāto yasassī sagahaṭṭhapabbajitānanti vā, lābhīmhi cīvarapiṇḍapātisenāsanagilānappaccayabhesajjaparikkhārānanti vā, suttantikoti vā vinayadharoti vā dhammakathikoti vā, āraññikoti vā piṇḍapātikoti vā paṁsukūlikoti vā tecīvarikoti vā sapadānacārikoti vā khalupacchābhattikoti vā nesajjikoti vā yathāsanthatikoti vā, paṭhamassa jhānassa lābhīti vā tatiyassa jhānassa lābhīti vā catutthassa jhānassa lābhīti vā, ākāsānañcāyatanasamāpattiyā viññāṇañcāyatanasamāpattiyā ākiñcaññāyatanasamāpattiyā nevasaññānāsaññāyatanasamāpattiyā lābhīti vā katthati vikatthati. evaṁ na katthati, na vikatthati; katthanā vikatthanā ārato virato paṭivirato nikkhanto nissaṭo vippamutto visaññutto vimariyādīkatena cetasā viharatīti 'avikatthī. '

1. gilānupaṭṭhānaṁ - sīmu 11 2. appapaññātomhīti - sīmu1

[bjt page 296] [\x 296/]

akukkucoti - 'kukkucca'nti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi kukkuccaṁ, " akappiye kappiyasaññitā, kappiye akappiyasaññitā, vikāle kālasaññitā, kāle vikālasaññitā, avajje vajjasaññitā. vajje avajjasaññitā. yaṁ evarūpaṁ kukkuccaṁ kukkuccāyanā kukkuccāyitattaṁ, cetaso vippaṭisāro manovilekho, idaṁ vuccati kukkuccaṁ[a".] apica dvīhi kāraṇehi uppajjati kukkuccaṁ cetaso vippaṭisāro manovilekho: katattā ca akatattā ca. kathaṁ katattā ca akatattā ca uppajjati kukkuccaṁ cetaso vippaṭisāro manovilekho? ' kataṁ me kāyaduccaritaṁ, akataṁ me kāyasucarita'nti uppajjati kukkuccaṁ cetaso vippaṭisāro manovilekho; 'kataṁ me vacīduccaritaṁ, akataṁ me vacīsucarita'nti uppajjati kukkuccaṁ cetaso vippaṭisāro manovilekho; kataṁ me manoduccaritaṁ, akatamme manosucarita'nti uppajjati kukkuccaṁ cetaso vippaṭisāro manovilekho; 'kato me pāṇātipāto, akatā me pāṇātipātā veramaṇī'ti uppajjati kukkuccaṁ cetaso vippaṭisāro manovilekho, 'kataṁ adinnādānaṁ [pts page 219] [\q 219/]      akatā me adinnādānā veramaṇī'ti uppajjati kukkuccaṁ cetaso vippaṭisāro manovilekho; 'kato me. kāmesu micchācāro akatā me kāmesu micchācārā veramaṇī'ti uppajjati kukkuccaṁ cetaso vippaṭisāro manovilekho. 'kato me musāvādo. akatā me musāvādā veramaṇī'ti - 'katā me pharusā vācā, akatā me samphappalāpā veramaṇī'ti - 'katā me abhijjhā, akatā me anabhijjhā'ti - 'kato me vyāpādo - akato me avyāpādo'ti - 'katā me micchādiṭṭhi. akatā me sammādiṭṭhī'ti uppajjati kukkuccaṁ cetaso vippaṭisāro manovilekho. evaṁ katattā ca akatattā ca uppajjati kukkuccaṁ cetaso vippaṭisāro manovilekho. atha vā sīlesumhi na paripūrakārīti uppajjati kukkuccaṁ cetaso vippaṭisāro manovilekho indriyesumhi aguttadvāroti - bhojane amattaññūmhīti jāgariyaṁ ananuyuttomhīti na satisampajaññena samannāgatomhīti - abhāvitā me cattāro satipaṭṭhānāti - abhāvitā me cattāro sammappadhānāti - abhāvitā me cattā iddhipādāti - abhāvitāni me pañcindriyānīti abhāvitāni me pañcabalānīti - abhāvitā me satta bojjhaṅgāti abhāvito1 me ariyo aṭṭhaṅgiko maggeti - dukkhaṁ me apariññātanti - samudayo me appahīnoti, maggo me abhāvitoti - nirodho me asacchikatoti uppajjati, kukkuccaṁ cetaso vippaṭisāro manovilekho. yassetaṁ kukkuccaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so vuccati akukkuccoti - avikatthī akukkuco.

1. abhāvitā - sīmu 11 2. vibhaṅgappakaraṇa - jhānavibhaṅga.

[bjt page 298] [\x 298/]

mantabhāṇī anuddhatoti - 'mantā' vuccati paññā, yā paññā pajānanā - amoho dhammavicayo sammādiṭṭhi[a]; mantāya pariggahetvā vācaṁ bhāsati, bahumpi kathento bahumpi bhaṇanto bahumpi dīpayanto bahumpi voharanto dukkathitaṁ dubhaṇitaṁ dullapitaṁ duruttaṁ dubbhāsitaṁ [pts page 220] [\q 220/]      vācaṁ na bhāsatīti mantabhāṇī. anuddhato - tattha katamaṁ uddhaccaṁ? yaṁ cittassa uddhaccaṁ avupasamo cetaso vikkhepo bhantattaṁ cittassa, idaṁ vuccati uddhaccaṁ. yassetaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so vuccati anuddhatoti - 'mantabhāṇī anuddhato'.

sa ce vācāyato munīti - 'idha bhikkhu musāvādaṁ pahāya musāvādā paṭivirato hoti. saccavādī saccasandho theto paccayiko avisaṁvādako lokassa. pisunaṁ vācaṁ pahāya pisunāya vācāya paṭivirato hoti; ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya. iti bhinnānaṁ vā sandhātā sahitānaṁ vā anuppadātā samaggārāmo1 samaggarato samagganandī samaggakaraṇiṁ vācaṁ bhāsitā hoti. pharusaṁ vācaṁ pahāya pharusāya vācāya paṭivirato hoti, yā sā vācā neḷā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. samphappalāpaṁ pahāya samphappalāpā paṭivirato hoti, kālavādī bhūtavādī atthavādī dhammavādī vicayavādī nidhānavatiṁ vācaṁ bhāsitā hoti, kālena sāpadesaṁ pariyantavatiṁ atthasaṁhitaṁ. catuhi vacīsucaritehi samannāgato catudosāpagataṁ vācaṁ bhāsati, dvattiṁsāya tiracchānakathāya ārato assa virato paṭivirato nikkhanto nissaṭo vippamutto visaññutto vimariyādīkatena cetasā viharati. dasa kathavatthuni2 katheti, seyyathīdaṁ? appicchakathaṁ katheti. santuṭṭhikathaṁ katheti. pavivekakathaṁ asaṁsaggakathaṁ viriyārambhakathaṁ sīlakathaṁ samādhikathaṁ paññākathaṁ vimuttikathaṁ [pts page 221] [\q 221/]      vimuttiñāṇadassanakathaṁ satipaṭṭhānakathaṁ sammappadhānakathaṁ iddhipādakathaṁ indriyakathaṁ balakathaṁ bojjhaṅgakathaṁ maggakathaṁ phalakathaṁ nibbānakathaṁ katheti; vācāya yato yatto pariyatto gutto gopito rakkhito vūpasanto; munīti monaṁ vuccati ñaṇaṁ. yā paññā pajānanā - pe - amoho dhammavicayo sammādiṭṭhi [a] - pe - saṅgajālamaticca so munīti - sa ce vācāyato muni.

tenāha bhagavā:

" akkodhano asantāsī avikatthī akukkuco,
mantabhāṇī anuddhato sa ce vācāyato munī"ti.

[a.] dhammasaṅgaṇī - cittuppādakaṇḍa.
1. samaggarāmo - pu 2. dasa vatthūni - [pts]

[bjt page 300] [\x 300/]

10 - 4
nirāsatti anāgate atītaṁ nānusocati,
vivekadassī phassesu diṭṭhīsu ca na nīyati.

nirāsatti anāgateti 'āsatti' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ [a], yassesā āsatti taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti. evampi - 'nirāsatti anāgate. ' athavā, evaṁrūpo siyaṁ anāgatamaddhānanti tattha nandiṁ na samannāneti1, evaṁvedano siyaṁ - evaṁsañño siyaṁ - evaṁsaṅkhāro siyaṁ - evaṁviññāṇo siyaṁ anāgatamaddhānanti tattha nandiṁ na samannāneti, evampi nirāsatti anāgate; athavā, 'iti me cakkhuṁ siyā anāgatamaddhānaṁ, iti rūpā'ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati, na tadabhinandanto evampi nirāsatti anāgate; 'iti me sotaṁ siyā anāgatamaddhānaṁ, iti saddā'ti - 'iti me ghānaṁ siyā anāgatamaddhānaṁ, iti gandhā'ti - ' iti me jivhā siyā anāgatamaddhānaṁ, iti rasā'ti - 'iti me kāyo siyā anāgatamaddhānaṁ, iti phoṭṭhabbā'ti - 'iti me mano siyā anāgatamaddhānaṁ, iti dhammā'ti appaṭiladdhassa paṭilābhāya cittaṁ na paṇidahati; cetaso appanidhānappaccayā [pts page 222] [\q 222/]      na tadabhinandati; na tadabhinandanto; evampi - ' tassa natthi purekkhataṁ. ' athavā ' imināhaṁ sīlena vā vatena4 vā tapena vā brahmacariyena vā devo vā bhavissāmi devaññataro vā'ti appaṭiladdhassa paṭilābhāya cittaṁ na paṇidahati; appaṇidhānappaccayā na tadabhinandati, na tadabhinandanto evampi - ' nirāsatti '.

atītaṁ nānusocatīti - vipariṇataṁ vā vatthuṁ na socati, vipariṇatasmiṁ vā vatthusmiṁ na socati; cakkhuṁ me vipariṇatanti na socati, sotaṁ me - ghānaṁ me - jivhā me - kāyo me - rūpā me - saddā me - gandhā me - rasā me - phoṭṭhabbā me - kulaṁ me - gaṇo me - āvāso me - lābho me - yaso me - pasaṁsā me - sukhaṁ me - cīvaraṁ me - piṇḍapāto me - senāsanaṁ me - gilānapaccayabhesajjaparikkhāro me mātā me - pitā me - bhātā me - bhaginī me putto me - dhītā me - mittā me - amaccā2 me - ñātakā me - sālohitā me vipariṇatāti na socati. na kilamati. na paridevati. na urattāḷiṁ kandati. na sammohaṁ āpajjatīti - 'atītaṁ nānusocati. '

[a.] dhammasaṅgaṇi - cittuppādakaṇḍa.
1. samanvāgameti - [pts] 2. mittāmaccā - [pts.]

[bjt page 302] [\x 302/]
vivekadassī phassesūti - 'phasso'ti cakkhusamphasso sotasamphasso ghānasamphasso jivhāsamphasso kāyasamphasso manosamphasso adhivacanasamphasso paṭighasamphasso sukhavedanīyo phasso dukkhavedanīyo phasso adukkhamasukhavedanīyo phasso. kusalo phasso akusalo phasso abyākato phasso kāmāvacaro phasso rūpāvacaro phasso arūpāvacaro phasso suññato phasso animitto phasso appaṇihito phasso lokiyo phasso lokuttaro phasso atīto phasso anāgato phasso paccuppanno phasso, yo evarūpo phasso phusanā samphusanā samphusitattaṁ. ayaṁ vuccati phasso.

vivekadassī phassesūti - cakkhusamphassaṁ vivittaṁ passati attena vā attaniyena vā niccena vā dhuvena vā sassatena vā avipariṇāmadhammena vā, sotasamphassaṁ vivittaṁ [pts page 223] [\q 223/]      passati - ghānasamphassaṁ vicittaṁ passati - jivhāsamphassaṁ vivittaṁ passati kāyasamphassaṁ vivittaṁ passati - manosamphassaṁ vivittaṁ passati - adhivacanasamphassaṁ vivittaṁ passati paṭighasamphassaṁ vivittaṁ passati - sukhavedanīyaṁ phassaṁ1 dukkhavedanīyaṁ phassaṁ1 - adukkhamasukhavedanīyaṁ phassaṁ1 - kusalaṁ phassaṁ akusalaṁ phassaṁ avyākataṁ phassaṁ - kāmāvacaraṁ phassaṁ - rūpāvacaraṁ phassaṁ arūpāvacaraṁ phassaṁ - lokiyaṁ phassaṁ* vivittaṁ passa ti attena vā attaniyena vā niccena vā dhuvena vā sassatena vā avipariṇāmadhammena; athavā atītaṁ phassaṁ anāgatehi ca 2 paccuppannehi ca phassehi vivittaṁ passati, anāgataṁ phassaṁ atītehi ca anāgatehi3 na phassehi vivittaṁ passati; athavā, ye te phassā ariyā anāsavā lokuttarā suññatāpaṭisaññuttā, te phasse vivitte passati rāgena dosena mohena kodhena upanāhena makkhena paḷāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbadarathehi sabbasantāpehi sabbakusalābhisaṅkhārehi vivitte passatīti - 'vivekadassī phassesu'.

diṭṭhīsu ca na nīyatīti - tassa dvāsaṭṭhi diṭṭhigatāni pahīnāti samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni, so diṭṭhiyā na yāyati na nīyati na vuyhati na saṁharīyati napi taṁ diṭṭhigataṁ sārato pacceti na paccāgacchatīti - ' diṭṭhīsu ca na nīyati. '

tenāha bhagavā:
"nirāsatti [pts page 224] [\q 224/]      anāgate atītaṁ nānusocati,
vivekadassī phassesu diṭṭhīsu ca na nīyatī"ti.

10 - 5
patilīno akuhako apihālu amaccharī,
appagabbho ajeguccho pesuneyye ca no yuto.

1. samphassaṁ - [pts.] syā. 2. anāgatehi ca phassehi - [pts.] syā. 3. paccuppannehi - sīmu11
* 'lokuttaraṁ phassa'nti pāṭho syāma - [pts.] potthakesu dissate.

[bjt page 304] [\x 304/]
patilīno akuhanoti - 'patilīno'ti rāgassa pahīnattā patilīno dosassa - mohassa pahīnattā patilīno; kodhassa - upanāhassa - makkhassa - paḷāsassa - issāya - macchariyassa - māyāya - sāṭheyyassa thambhassa - sārambhassa mānassa - atimānassa - madassa - pamādassa - sabbakilesānaṁ - sabbaduccaritānaṁ - sabbadarathānaṁ - sabbapariḷāhānaṁ - sabbasantāpānaṁ - sabbākusalābhisaṅkhārānaṁ pahīnattā patilīno1 vuttaṁ hetaṁ bhagavatā: 'kathañca bhikkhave bhikkhu patilīno 1 hoti? imassa bhikkhave bhikkhuno asmimāno pahīno hoti ucchinnamūlo tālāvatthukato anabhāvakato āyatiṁ anuppādadhammo. evaṁ kho bhikkhave bhikkhū patilīno hotī"ti [a '] patilīno.

' akuhakoti2 - tīṇi kuhanavatthūni: paccayapaṭisedhanasaṅkhātaṁ3 kuhanavatthu, 4 iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.

katamaṁ paccayapaṭisedhanasaṅkhātaṁ3 kuhanavatthu" idha gahapatikā bhikkhuṁ nimantenti chivarapiṇḍapātasenāsanagilānapaccayabhesajjaparikkhārehi. so pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti piṇḍapātaṁ paccakkhāti. senāsanaṁ paccakkhāti. gilānapaccayabhesajjaparikkhāraṁ paccakkhāti. so evamāha: kiṁ samaṇassa mahagghena cīvarena? etaṁ sāruppaṁ - yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ dhāreyya. kiṁ samaṇassa mahagghena piṇḍapātena? [pts page 225] [\q 225/]      etaṁ sāruppaṁ - yaṁ samaṇo uñchācariyāya piṇḍayālopena jīvikaṁ kappeyya. kiṁ samaṇassa mahagghena senāsanena? etaṁ sāruppaṁ - yaṁ samaṇo rukkhamūliko vā assa sosāniko vā abbhokāsiko vā. kiṁ samaṇassa mahagghena gilānapaccayabhesajjaparikkhārena? etaṁ sāruppaṁ - yaṁ samaṇo pūtimuttena vā harītakīkhaṇḍena vā osadhaṁ kareyyāti. tadupādāya lūkhaṁ cīvaraṁ dhāreti. lūkhaṁ piṇḍapātaṁ paribhuñjati. lūkhaṁ senāsanaṁ paṭisevati. lūkhaṁ gilānapaccayabhesajjaparikkhāraṁ paṭisevati. tamenaṁ gahapatikā evaṁ jānanti, ayaṁ samaṇo appiccho santuṭṭho pavivitto asaṁsaṭṭho āraddhaviriyo dhutavādo'ti bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi. so evamāha: "tiṇṇaṁ sammukhībhāvā saddho kulaputto bahuṁ puññaṁ pasavati: saddhāya sammukhībhāvā saddho kulaputto bahuṁ puññaṁ pasavati. deyyadhammassa sammukhībhāvā saddho kulaputto bahuṁ puññaṁ pasavati. dakkhiṇeyyānaṁ sammukhībhāvā saddho kulaputto bahuṁ puññaṁ pasavati. tumhākaṁ cevāyaṁ saddhā atthi, deyyadhammo ca saṁvijjati. ahañca paṭiggāhako. sacehaṁ na paṭiggahessāmi, evaṁ tumhe puññena paribāhirā bhavissatha5. na mayhaṁ iminā attho. apica, tumhākaṁ yeva anukampāya paṭigaṇhāmī"ti. tadupādāya bahumpi cīvaraṁ paṭigaṇhāti. bahumpi piṇḍapātaṁ paṭigaṇhāti. bahumpi senāsanaṁ paṭigaṇhāti. bahumpi gilānapaccayabhesajjaparikkhāraṁ paṭigaṇhāti. yā evarūpā bhākuṭitā bhākuṭiyaṁ kuhanā kuhāyanā kuhitattaṁ, idaṁ paccayapaṭisedhanasaṅkhātaṁ kuhanavatthu.

1. paṭilino - machasaṁ. 2 akuhaṇo - manupa 3. paccayapaṭisevanasaṅkhātaṁ - sīmu 11 manupa
4. kuhanavatthuṁ sīmu 11
[a.] catukkaṅguttara - cakkavagga. 5. bhavissanti - sīmu11

[bjt page 306] [\x 306/]

katamaṁ iriyāpathasaṅkhātaṁ kuhanavatthu? idhekacco pāpiccho icchāpakato sambhāvanādhippāyo 'evaṁ maṁ jano sambhāvessatī'ti gamanaṁ saṇṭhapeti. ṭhānaṁ [pts page 226] [\q 226/]      saṇṭhapeti. nisajjaṁ saṇṭhapeti. sayanaṁ saṇṭhapeti. paṇidhāya gacchati. paṇidhāya tiṭṭhati. paṇidhāya nisīdati. paṇidhāya seyyaṁ kappeti. samāhito viya gacchati. samāhito viya tiṭṭhati. samāhito viya nisīdati. samāhito viya seyyaṁ kappeti. āpāthakajjhāyī ca hoti. 1 yā evarūpā iriyāpathassa aṭṭhapanā2 ṭhapanā saṇṭhapanā bhākuṭitā bhākuṭiyaṁ kuhanā kuhāyanā kuhitattaṁ, idaṁ iriyāpathasaṅkhātaṁ kuhanavatthu.

katamaṁ sāmantajappanasaṅkhātaṁ kuhanavatthu? idhekacco pāpiccho icchāpakato sambhavanādhippāyo 'evaṁ ma; jano sambhāvessatī'ti3 ariyadhammasannissitaṁ vācaṁ bhāsati' 'yo evarūpaṁ cīvaraṁ dhāreti, so samaṇo mahasakkho'ti bhaṇati. 'yo evarūpaṁ pattaṁ dhāreti, lohathālakaṁ dhāreti, dhammakarakaṁ4 dhāreti parissāvanaṁ dhāreti, kuñcikaṁ dhāreti, upāhanaṁ dhāreti, kāyabandhanaṁ dhāreti, āyogaṁ dhāreti, so samaṇo mahesakkho'ti bhaṇati. 'yassa evarūpo upajjhāyo so samaṇo mahesakkho'ti bhaṇati. 'yassa evarūpo ācariyo, evarūpā samānupajjhāyakā, samānācariyakā, evarūpā mittā sandiṭṭhā sambhattā sahāyā, so samaṇo mahesakkho'ti bhaṇati. 'yo evarūpe vihāre vasati, so samaṇo mahesakkho'ti bhaṇati. yo evarūpe aḍḍhayoge vasati, pāsāde vasati, hammiye vasati, guhāyaṁ vasati, leṇe vasati, kuṭiyā vasati, kūṭāgāre vasati, aṭṭe vasati, māle vasati, uddaṇḍe vasati, upaṭṭhānasālāyaṁ vasati, maṇḍape vasati, rukkhamūle vasati, so samaṇo mahesakkho'ti bhaṇati. athavā, korañjikakorañjiko bhākuṭikabhākuṭiko kuhakakuhako lapakalapako, mukhasambhāvito 'ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī'ti5 tādisaṁ gambhīraṁ gūḷhaṁ6 nipuṇaṁ paṭicchannaṁ lokuttaraṁ [pts page 227] [\q 227/]      lokuttaraṁ suññatāpaṭisaṁyuttaṁ kathaṁ katheti. yā evarūpā bhākuṭitā bhākuṭiyaṁ kuhanā kuhāyanā kuhitattaṁ. idaṁ vuccati sāmantajappanasaṅkhātaṁ kuhanavatthu.

yassimāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni, so vuccati akuhakoti - patilīno akuhako. '

1. āpāthakajjhāyī ca - machasaṁ syā [pts] mu11 2. āṭhapanā - [pts] ṭhapanā, āṭhapanā machasaṁ 3. sambhāvissatīti - [pts] 4. dhammakaraṇaṁ - machasaṁ. 5. lābhī - [pts] 6. guyhaṁ - [pts]
[bjt page 308] [\x 308/]

apihālu amaccharīti - 'pihā' vuccati taṇhā, yo rāgo sārāgo - pe -
yassesā pihā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati apihālu; so rūpe na piheti. sadde gandhe rase phoṭṭhabbe, kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ, cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ, kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ, atītaṁ anāgataṁ paccuppannaṁ, diṭṭhasutamutaviññātabbe dhamme na piheti na icchati na sādiyati na pattheti nābhijappatīti - apihālu; amaccharīti pañca macchariyāni: āvāsamacchariyaṁ kulamacchariyaṁ vaṇṇamacchariyaṁ lābhamacchariyaṁ dhammamacchariyaṁ, [a] yaṁ evarūpaṁ macchariyaṁ 1 maccharāyanā maccharāyitattaṁ vevicchaṁ kadariyaṁ kaṭukañcukatā2 aggahitattaṁ cittassa, idaṁ vuccati macchariyaṁ. apica, khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ, gāho, idaṁ vuccati macchariyaṁ. yassetaṁ macchariyaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so vuccati amaccharīti - apihālu amaccharī.

appagabbho [pts page 228] [\q 228/]      ajegucchoti - 'pāgabbhiya'nti tīṇi pāgabbhiyāni: kāyikaṁ pāgabbhiyaṁ vācasikaṁ pāgabbhiyaṁ cetasikaṁ pāgabbhiyaṁ. katamaṁ kāyikaṁ pāgabbhiyaṁ? idhekacco saṅghagatopi kāyikaṁ pāgabbhiyaṁ dasseti. gaṇagatopi kāyikaṁ pāgabbhiyaṁ dasseti. bhojanasālāyampi kāyikaṁ pāgabbhiyaṁ dasseti. jantāgharepi kāyikaṁ pāgabbhiyaṁ dasseti. udakatitthepi kāyikaṁ pāgabbhiyaṁ dasseti. antaragharaṁ pavisantopi kāyikaṁ pāgabbhiyaṁ dasseti. antaragharaṁ paviṭṭhopi kāyikaṁ pāgabbhiyaṁ dasseti.

kathaṁ saṅghagato kāyikaṁ pāgabbhiyaṁ dasseti? idhekacco saṅghagato acittīkārakato there bhikkhū ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepako pi bhaṇati. evaṁ saṅghagato kāyikaṁ pāgabbhiyaṁ dasseti.

kathaṁ gaṇagato kāyikaṁ pāgabbhiyaṁ dasseti? idhekacco gaṇagato acittikārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati. nīce caṅkame caṅkamantānaṁ ucce caṅkame caṅkamati. chamāya3 caṅkamantānaṁ caṅkame caṅkamati, ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepakopi bhaṇati. evaṁ gaṇagato kāyikaṁ pāgabbhiyaṁ dasseti.

[a.] khuddakavatthuvibhaṅga.
1. maccheraṁ - machasaṁ 2. kaṭukañcakatā - [pts] 3. chamāyaṁ. [pts] syā.

[bjt page 310] [\x 310/]
kathaṁ bhojanasālāyaṁ kāyikaṁ pāgabbhiyaṁ dasseti. ? idhekacco bhojanasālāyaṁ acittikārakato there bhikkhū anupakhajja nisīdati. navepi bhikkhū āsanena paṭibāhati. ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepakopi bhaṇati. evaṁ bhojanasālāyaṁ kāyikaṁ pāgabbhiyaṁ dasseti.

kathaṁ [pts page 229] [\q 229/]      jantāghare kāyikaṁ pāgabbhiyaṁ dasseti? idhekacco jantāghare acittikārakato there bhikkhū ghaṭṭayantopi tiṭṭhati ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. anāpucchāpi kaṭṭhaṁ pakkhipati. anāpucchā pi dvāraṁ1 pidahati. bāhāvikkhepakopi bhaṇati. evaṁ jantāghare kāyikaṁ pāgabbhiyaṁ dasseti.

kathaṁ udakatitthe kāyikaṁ pāgabbhiyaṁ dasseti? idhekacco udakatitthe acittīkārakato there bhikkhū ghaṭṭayantopi otarati. puratopi otarati. ghaṭṭayantopi nahāyati2. puratopi nahāyati. uparitopi nahāyati. ghaṭṭayantopi uttarati. puratopi uttarati. uparitopi uttarati. evaṁ udakatitthe kāyikaṁ pāgabbhiyaṁ dasseti.

kathaṁ antaragharaṁ pavisanto kāyikaṁ pāgabbhiyaṁ dasseti? idhekacco antaragharaṁ pavisanto acittikārakato there bhikkhū ghaṭṭayantopi gacchati. puratopi gacchati. vokkammāpi therānaṁ bhikkhūnaṁ purato purato3 gacchati. evaṁ antaragharaṁ pavisantopi kāyikaṁ pāgabbhiyaṁ dasseti.

kathaṁ antaragharaṁ paviṭṭho kāyikaṁ pāgabbhiyaṁ dasseti? idhekacco antaragharaṁ paviṭṭho 'na pavisatha4 bhante'ti vuccamāno pavisati. 'na tiṭṭhatha bhante'ti vuccamāno tiṭṭhati. 'na nisīdatha bhante'ti vuccamāno nisīdati. anokāsampi pavisati. anokāsepi tiṭṭhati. anokāsepi nisīdati. yāni tānipi honti kulānaṁ ovarakāni gūḷhāni ca paṭicchannāni ca, yattha kulitthiyo kuladhītaro5 kulasuṇhāyo kulakumārikāyo nisīdanti, tatthapi sahasā pavisati. kumārakassapi siraṁ parāmasati. evaṁ antaragharaṁ paviṭṭho kāyikaṁ pāgabbhiyaṁ dasseti.

katamaṁ [pts page 230] [\q 230/]      vācasikaṁ pāgabbhiyaṁ? idhekacco saṅghagatopi vācasikaṁ pāgabbhiyaṁ dasseti. gaṇagatopi vācasikaṁ pāgabbhiyaṁ dasseti. antaragharaṁ paviṭṭhopi vācasikaṁ pāgabbhiyaṁ dasseti.

kathaṁ saṅghagatopi vācasikaṁ pāgabbhiyaṁ dasseti? idhekacco saṅghagato acittīkārakato there bhikkhū anāpucchā vā anajjhiṭṭho vā dhammaṁ bhaṇati. pañhaṁ vissajjeti pātimokkhaṁ uddisati. ṭhitakopi bhaṇati. bāhāvikkhepakopi bhaṇati. evaṁ saṅghagato vācasikaṁ pāgabbhiyaṁ dasseti.

1. ākulitoyaṁ pāṭho - machasaṁ. [pts.] potthakesu, 2. nahāyati - machasaṁ. 3. purato - [pts. 4.] pavisa - machasaṁ. syā. [pts. 5.] kuladhītāyo - sīmu 11.

[bjt page 312] [\x 312/]

kathaṁ gaṇagato vācasikaṁ pāgabbhiyaṁ dasseti? idhekacco gaṇagato acittikārakato there bhikkhū anāpucchā vā anajjhiṭṭho vā ārāmagatānaṁ bhikkhūnaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. ārāmagatānaṁ bhikkhūṇīnaṁ upāsakānaṁ upāsikānaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. evaṁ gaṇagato vācasikaṁ pāgabbhiyaṁ dasseti.

kathaṁ antaragharaṁ paviṭṭho vācasikaṁ pāgabbhiyaṁ dasseti? idhekacco antaragharaṁ paviṭṭho itthiṁ vā kumāriṁ vā evamāha: 'itthaṁnāme, itthaṁgotte, kiṁ atthi? yāgu atthi? bhattaṁ atthi? khādanīyaṁ atthi? kiṁ pivissāma? kiṁ bhuñjissāma? kiṁ khādissāma, ? kiṁ vā atthi, ? kiṁ vā me dassathā'ti vippalapati. *evaṁ antaragharaṁ paviṭṭho vācasikaṁ pāgabbhiyaṁ dasseti. idaṁ vācasikaṁ pāgabbhiyaṁ.

katamaṁ cetasikaṁ pāgabbhiyaṁ? idhekacco na uccākulā pabbajito samāno uccākulā pabbajitena saddhiṁ sadisaṁ attānaṁ dahati cittena. na mahākulā pabbajito samāno mahākulā pabbajitena saddhiṁ sadisaṁ attānaṁ dahati cittena, na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ dahati cittena, [pts page 231] [\q 231/]      na uḷārabhogakulā pabbajito samāno - na suttantiko samāno suttantikena saddhiṁ sadisaṁ attānaṁ dahati cittena. na vinayadharo samāno - na dhammakathiko samāno - na āraññiko samāno - na piṇḍapātiko samāno - na paṁsukūliko samāno - na tecīvariko samāno - na sapadānacāriko samāno - na khalupacchābhattiko samāno - na nesajjiko samāno - na yathāsanthatiko samāno - na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ dahati cittena. na uḷārabhogakulā pabbajito samāno uccākulā pabbajitena saddhiṁ sadisaṁ attānaṁ dahati cittena na mahākulā pabbajitena samāno - na suttantiko samāno suttantikena saddhiṁ sadisaṁ attānaṁ dahati cittena. na vinayadharo pabbajitena saddhiṁ sadisaṁ attānaṁ dahati cittena, na mahākulā pabbajito samāno na dhammakathiko samāno mahākulā pabbajitena saddhiṁ sadisaṁ attānaṁ dahati cittena, na āraññiko pabbajito samāno uccākulā pabbajitena saddhiṁ sadisaṁ attānaṁ dahati cittena, na mahākulā pabbajito samāno mahākulā pabbajitena saddhiṁ sadisaṁ attānaṁ dahati cittena, na piṇḍapātiko pabbajitena samāno uccākulā pabbajitena saddhiṁ sadisaṁ attānaṁ dahati cittena, na paṁsukūliko pabbajito samāno mahābhogakulā pabbajitena saddhiṁ sadisaṁ attānaṁ dahati cittena, na tecīvariko pabbajito samāno - na uccākulā pabbajitena saddhiṁ sadisaṁ attānaṁ dahati cittena, na tecīvariko pabbajito samāno uccākulā pabbajitena saddhiṁ sadisaṁ attānaṁ dahati cittena, na sapadānacāriko pabbajitena samāno uccākulā pabbajitena saddhiṁ sadisaṁ attānaṁ dahati cittena, na khalupacchābhattiko pabbajito samāno uccākulā pabbajitena saddhiṁ sadisaṁ attānaṁ dahati cittena, na nesajjiko pabbajito samāno uccākulā pabbajitena saddhiṁ sadisaṁ attānaṁ dahati cittena, na yathāsanthatiko pabbajitena samāno uccākulā pabbajitena saddhiṁ sadisaṁ attānaṁ dahati cittena, na nevasaññānāsaññāyatanasamāpattiyā lābhī samāno - na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ dahati cittena. idaṁ cetasikaṁ pāgabbhiyaṁ.

yassimāni tīṇi pāgabbhiyāni pahīnāni samucchinnāni vupasantāni. paṭippassaddhāni abhabbuppattikāni ñāṇagginā daḍḍhāni, so vuccati appagabbhoti - ' appagabbho. '

* yā evarūpā - pe - lālappitattaṁ itipi machasaṁ [pts] potthakesu dissati. taṁ pana paridevaniddese desitaṁ idha na yujjatīti maññe.

[bjt page 314] [\x 314/]
ajegucchoti - atthi puggalo jeguccho. atthi ajeguccho. katamo ca puggalo jeguccho? idhekacco puggalo dussīlo hoti pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī brahmacārī paṭiñño antopūti avassuto kasambujāto. ayaṁ vuccati puggalo jeguccho. athavā, kodhano hoti upāyāsabahulo appampi vutto samāno abhisajjati kuppati vyāpajjati patitthīyati, kopañca dosañca appaccayañca pātukaroti. ayaṁ vuccati puggalo jeguccho. athavā, kodhano hoti upanāhī, * makkhī hoti paḷāsī, issukī hoti maccharī, saṭho hoti māyāvī, thaddho hoti atimānī, pāpiccho hoti micchādiṭṭhi, sandiṭṭhiparāmāsī hoti ādhānagāhī duppaṭinissaggī; ayaṁ vuccati puggalo jeguccho.

katamo ca puggalo ajeguccho? idha bhikkhu sīlavā hoti, pātimokkhasaṁvarasaṁvuto viharati, ācāragocarasampanno [pts page 232] [\q 232/]      aṇumattesu vajjesu bhayadassāvī, samādāya sikkhati sikkhāpadesu. ayaṁ vuccati puggalo ajeguccho. athavā, akkodhano hoti anupāyāsabahulo, bahumpi vutto samāno nābhisajjati na kuppati na vyāpajjati na patitthīyati, na kopañca dosañca appaccayañca pātukaroti. ayaṁ vuccati puggalo ajeguccho. athavā, akkodhano hoti anupanāhī, * amakkhī hoti apaḷāsī, anussukī hoti amaccharī, asaṭho hoti amāyāvī, athaddho hoti anatimānī, na pāpiccho hoti, na micchādiṭṭhi, asandiṭṭhiparāmāsī hoti anādhānagāhī suppaṭinissaggī. ayaṁ vuccati puggalo ajeguccho. sabbe bālaputhujjanā jegucchā. puthujjanakalyāṇakaṁ upādāya aṭṭha ariyapuggalā 1 ajegucchāti - appagabbho ajeguccho.

pesuneyye ca no yutoti - 'pesuñña'nti idhekacco pisunavāco2 hoti: ito sutvā amutra akkhātā imesaṁ bhedāya; amutra vā sutvā imesaṁ akkhātā amūsaṁ bhedāya; iti samaggānaṁ vā bhettā bhinnānaṁ vā anuppadātā vaggārāmo vaggarato, vagganandī vaggakaraṇiṁ vācaṁ bhāsitā hoti. idaṁ vuccati pesuññaṁ.

*syāma. [pts.] potthakesu 'hoti' saddo sabbapadehi yojito.
1. sabbo kalyāṇaputhujjanaṁ upādāya ariyapuggalo, [pts] 2. pisuṇavāco - machasaṁ, sīmu. 11

[bjt page 316] [\x 316/]
apica. dvīhi kāraṇehi pesuññaṁ upasaṁharati: piyakamyatāya vā bhedādhippāyo vā. kathaṁ piyakamyatāya pesuññaṁ upasaṁharati? 'imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmī'ti evaṁ piyakamyatāya pesuññaṁ upasaṁharati. kathaṁ bhedādhippāyo pesuññaṁ upasaṁharati? 'kathaṁ ime nānā assu, vinā assu, vaggā assu, dvedhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ aphāsuṁ vihareyyu'nti evaṁ [pts page 233] [\q 233/]      bhedādhippāyo pesuññaṁ upasaṁharati. . yassetaṁ pesuññaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so pesuññe no1 yuto na yutto nappayutto na samāyuttoti - 'pesuneyye ca yo yuto. 8

tenāha bhagavā:
"patilīno akuhako apihālu amaccharī,
appagabbho ajeguccho pesuneyye ca no yuto'ti.

10 - 6
sātiyesu anassāvī atimāne ca no yuto,
saṇho ca paṭibhānavā na saddho na virajjati.

sātiyesu anassāvīti - ' sātiyā' vuccanti pañca kāmaguṇā. kiṁ kāraṇā sātiyā vuccanti pañca kāmaguṇā? yebhuyyena devamanussā pañca kāmaguṇe icchanti sādiyanti patthayanti pihayanti abhijappanti. taṅkāraṇā sātiyā vuccanti pañca kāmaguṇā. yesaṁ esā sātiyā taṇhā appahīnā, tesaṁ cakkhuto rūpataṇhā savati āsavati2 sandati pavattati. sotato saddataṇhā savati āsavati sandati pavattati. ghānato gandhataṇhā savati āsavati sandati pavattati. jivhāto rasataṇhā savati āsavati sandati pavattati. kāyato phoṭṭhabbataṇhā, savati āsavati sandati pavattati. manato dhammataṇhā savati āsavati2 sandati pavattati. yesaṁ esā sātiyā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā; tesaṁ cakkhuto rūpataṇhā na savati nāsavati3 na sandati nappavattati. sotato saddataṇhā na savati nāsavati na sandati na pavattatīti. ghānato gandhataṇhā na savati nāsavati na sandati na pavattatīti. 'sātiyesu anassāvī. '

1. pesuññena - sīmu. 11. 2. assavati - sa. manupa - pasavati [pts]. 3. nāssavati - manupa. napasavati [pts.]

[bjt page 318] [\x 318/]

atimāne ca no yutoti - katamo atimāno? idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya. vā dhanena vā ajjhenena vā kammāyatanena vā sippāyatanena vā vijjaṭṭhānena vā sutena vā paṭibhānena vā aññataraññatarena vā vatthunā. yo evarūpo māno maññanā maññitattaṁ unnati unnamo dhajo sampaggāho ketukamyatā cittassa, [pts page 234] [\q 234/]      ayaṁ vuccati atimāno. yasseso atimāno pahīno samucchinno vūpasanto paṭippassaddho abhabbuppattiko ñāṇagginā daḍḍho, so atimāne ca no yuto na yutto nappayutto na samāyuttoti ' atimāne ca no yuto. '

saṇho ca paṭibhānavāti - 'saṇho 'ti saṇhena kāyakammena samannāgatoti saṇho; saṇhena vacīkammena samannāgatoti saṇho; saṇhena manokammena samannāgatoti saṇho; saṇhehi satipaṭṭhānehi samannāgatoti saṇho; saṇhehi sammappadhānehi saṇhehi iddhipādehi - saṇhehi indriyehi - saṇhehi balehi saṇhehi bojjhaṅgehi samannāgatoti saṇho; saṇhena ariyena aṭṭhaṅgikena maggena samannāgatoti saṇho; paṭibhānavāti - tayo paṭibhānavanto: pariyattipaṭibhānavā paripucchāpaṭibhānavā adhigamapaṭibhānavā. katamo pariyattipaṭibhānavā? idhekaccassa pakatiyāpi pariyāputaṁ hoti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ; tassa pariyattiṁ nissāya paṭibhāti1. ayaṁ pariyattipaṭibhānavā. katamo paripucchāpaṭibhānavā? idhekacco paripucchitā2 hoti attatthe ca ñāyatthe ca lakkhaṇe ca kāraṇe ca ṭhānāṭhāne ca, tassa taṁ paripucchaṁ nissāya paṭibhāti. ayaṁ paripucchāpaṭibhānavā. katamo adhigamapaṭibhānavā? idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañca balāni sattabojjhaṅgā ariyo aṭṭhaṅgiko maggo cattāro ariyamaggā cattāri sāmaññaphalāni catasso paṭisambhidāyo cha abhiññāyo; tassa attho ñāto. dhammo ñāto. nirutti ñātā. atthe ñāte attho paṭibhāti. 1 [pts page 235] [\q 235/]      dhamme ñāte dhammo paṭibhāti1 niruttiyā ñātāya nirutti paṭibhāti1 imesu tīsu ñāṇesu ñāṇaṁ paṭibhānapaṭisambhidā. imāya paṭibhānapaṭisambhidāya upeto samupeto upāgato samupāgato upapanno samupapanno samannāgato. so vuccati paṭibhānavā. yassa pariyatti natthi, paripucchā natthi, adhigamo natthi, kiṁ tassa paṭibhāyissatīti - ' saṇho ca paṭibhānavā. . .

1. paṭibhāyati - sīmu 11 machasaṁ [pts]. 2. paripucchitaṁ sīmu 11. paripucchikatā - manupa.

[bjt page 320] [\x 320/]

na saddho na virajjatīti - ' na saddho'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. ' sabbe saṅkhārā aniccā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'sabbe saṅkhārā aniccā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. ' sabbe dhammā anattā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. avijjāpaccayā saṅkhārā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. jātipaccayā jarāmaraṇa'nti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. avijjānirodhā saṅkhāranirodho'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'jātinirodhā jarāmaraṇanirodho'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'idaṁ dukkha'nti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'ayaṁ dukkhanirodhagāminī paṭipadā'ti 'ime āsavā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'ayaṁ āsavanirodhagāminīpaṭipadā'ti 'ime dhammā abhiññeyyā'ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. 'ime dhammā sacchikātabbā'ti sāmaṁ sayaṁ sayamabhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. channaṁ phassāyatanānaṁ samudayañca atthaṁgamañca assādañca ādīnavañca nissaraṇañca. pañcannaṁ upādānakkhandhānaṁ samudayañca sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. catunnaṁ mahābhūtānaṁ samudayañca atthaṁgamañca assādañca ādīnavañca nissaraṇañca sāmaṁ sayamabhiññātaṁ sāmaṁ sayaṁ abhiññātaṁ attapaccakkhaṁ dhammaṁ na kassaci saddahati. aññassa samaṇassa vā brāhmaṇassa vā devassa vā mārassa vā brahmuno vā. yaṁ kiñci samudayadhammaṁ sabbaṁ taṁ nirodhadhammanti sāmaṁ sayaṁ sayamabhiññātaṁ attapaccakkhaṁ dhammaṁ na kassaci saddahati. aññassa samaṇassa [pts page 236] [\q 236/]      vā brāhmaṇassa vā devassa vā mārassa vā brahmuno vā. vuttaṁ hetaṁ bhagavatā:

" saddahasi tvaṁ sāriputta saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ? viriyindriyaṁ - satindriyaṁ - samādhindriyaṁ - paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosāna'nti. na khvāhaṁ ettha bhante bhagavato saddhāya gacchāmi. saddhindriyaṁ - viriyindriyaṁ - satindriyaṁ - samādhindriyaṁ paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānanti yesaṁ nu etaṁ bhante aññātaṁ assa adiṭṭhaṁ aviditaṁ asacchikataṁ aphassitaṁ paññāya; te tattha paresaṁ saddhāya gaccheyyuṁ: saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ, viriyindriyaṁ - satindriyaṁ - samādhindriyaṁ - paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānanti. yesañca kho etaṁ bhante ñātaṁ diṭṭhaṁ viditaṁ sacchikataṁ phassitaṁ paññāya nikkhaṅkhā te tattha nibbicikicchā: saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ viriyindriyaṁ - satindriyaṁ - samādhindriyaṁ - paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānanti. mayhañca kho etaṁ bhante ñātaṁ diṭṭhaṁ viditaṁ sacchikataṁ phassitaṁ paññāya. nikkaṅkhohaṁ tattha nibbicikiccho: saddhindriyaṁ viriyindriyaṁ - satindriyaṁ - samādhindriyaṁ paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānanti. sādhu sādhu sāriputta, yesaṁ hetaṁ sāriputta, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ. . saddhindriyaṁ viriyindriyaṁ - satindriyaṁ - samādhindriyaṁ paññindriyaṁ [pts page 237] [\q 237/]      bhāvitaṁ bahulīkataṁ amatogadhaṁ hoti amataparāyanaṁ amatapariyosānanti. [a]
1. saddhahati [pts a.] saṁyuttanikāya - indriyasaṁyutta.
[bjt page 322] [\x 322/]

1. assaddho akataññū ca sandhicchedo ca yo naro,
hatāvakāso vantāso sa ce uttamaporiso "ti. [a]

na virajjatīti - sabbe bālaputhujjanā rajjanti, puthujjanakalyāṇakaṁ1 upādāya satta sekhā virajjanti; arahā neva rajjati no virajjati. viratto2 so khayā rāgassa vītarāgattā khayā dosassa vītadosattā khayā mohassa vītamohattā; so vutthavāso ciṇṇacaraṇo - pe -
jātimaraṇasaṁsāro natthi tassa punabbhavoti 'na saddho na virajjati. '

tenāha bhagavā:
"sātiyesu anassāvī atimāne ca no yuto,
saṇho ca paṭibhānavā na saddho na virajjatī"ti.
10 - 7
lābhakamyā na sikkhati alābhe ca na kuppati,
aviruddho ca taṇhāya rase ca nānugijjhati.

lābhakamyā na sikkhati alābhe ca na kuppatīti - kathaṁ lābhakamyā sikkhati? " idha bhikkhu bhikkhuṁ passati lābhiṁ cirepiṇḍapātasenāsanagilānapaccayabhesajjaparikkhārānaṁ; tassa evaṁ hoti 'kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārāna'nti. tassa evaṁ hoti: ' ayaṁ kho āyasmā suttantiko. tenāyamāyasmā lābhī cīvarapiṇḍapātasenāsanagilānapaccayabhejjaparikkhārāna'nti. so lābhahetu lābhapaccayā lābhakāraṇā lābhābhinibbattiyā lābhaṁ paripācento suttantaṁ pariyāpuṇāti. evampi lābhakamyā sikkhati. athavā, [pts page 238] [\q 238/]      bhikkhu bhikkhuṁ passati lābhiṁ cīvarapiṇḍapātasenāsanagilānapaccabhesajjaparikkhārānaṁ. tassa evaṁ hoti: 'kena nu kho ayamāyasmā lābhi cīvarapiṇḍapātasenāsanagilānapaccayabhesajjaparikkhārāna'nti. tassa evaṁ hoti: 'ayaṁ kho āyasmā vinayadharo tenāyamāyasmā lābhī cīvarapiṇḍapātasenāsanagilānapaccayabhejjaparikkhārāna'nti. so lābhahetu lābhapaccayā lābhakāraṇā lābhābhinibbattiyā lābhaṁ paripācento vinayadharo pariyāpuṇāti. evampi lābhakamyā sikkhati. athavā, bhikkhu bhikkhuṁ passati lābhiṁ cīvarapiṇḍapātasenāsanagilānapaccabhesajjaparikkhārānaṁ. tassa evaṁ hoti: 'kena nu kho ayamāyasmā lābhi cīvarapiṇḍapātasenāsanagilānapaccayabhesajjaparikkhārāna'nti. tassa evaṁ hoti: 'ayaṁ kho āyasmā dhammakathiko3, tenāyamāyasmā lābhī cīvarapiṇḍapātasenāsanagilānapaccayabhejjaparikkhārāna'nti. so lābhahetu lābhapaccayā lābhakāraṇā lābhābhinibbattiyā lābhaṁ paripācento abhidhammaṁ pariyāpuṇāti. evampi lābhakamyā sikkhati. athavā, bhikkhu bhikkhuṁ passati lābhiṁ cīvarapiṇḍapātasenāsanagilānapaccabhesajjaparikkhārānaṁ. tassa evaṁ hoti: 'kena nu kho ayamāyasmā lābhi cīvarapiṇḍapātasenāsanagilānapaccayabhesajjaparikkhārāna'nti. tassa evaṁ hoti: 'ayaṁ kho āyasmā āraññiko - piṇḍapātiko - paṁsukūliko - yathāsanthatiko. tenāyamāyasmā lābhi cīvarapiṇḍapātasenāsanagilānapaccayabhesajjaparikkhārāna'nti. so lābhahetu lābhapaccayā lābhakāraṇā lābhābhinibbattiyā lābhaṁ paripācento āraññiko hoti. piṇḍapātiko hoti. paṁsukūliko hoti. tecīvariko hoti. sapadānacāriko hoti. khalupacchābhattiko hoti. nesajjiko hoti. yathāsanthatiko hoti. evampi lābhakamyā sikkhati.

[a.] dhammapada - arahantavagga.
1. kalyāṇaputhujjanaṁ - syā [pts]. 2. virato - [pts]. 3. ābhidhammiko - syā [pts]
[bjt page 324] [\x 324/]

kathaṁ na lābhakamyā sikkhati? idha bhikkhu na lābhahetu na lābhapaccayā na lābhakāraṇā na lābhābhinibbattiyā na lābhaṁ paripācento yāvadeva attadamathāya attasamathāya attaparinibbāpanatthāya suttantaṁ pariyāpuṇāti. vinayaṁ pariyāpuṇāti abhidhammaṁ pariyāpuṇāti. evampi na lābhakamyā sikkhati. athavā, bhikkhu na lābhahetu na lābhapaccayā na lābhakāraṇā na lābhābhinibbattiyā na lābhaṁ paripācento yāvadeva appicchaṁ yeva nissāya santuṭṭhiññeva2 nissāya sallekhaññeva nissāya pavivekaññeva nissāya idamatthitaññeva2 nissāya āraññiko hoti piṇḍapātiko hoti. paṁsukūliko hoti. tecīvariko hoti. sapadānacāriko hoti. khalupacchābhattiko hoti. nesajjiko hoti. yathāsanthatiko hoti. evampi na lābhakamyā sikkhatīti - lābhakamyā na sikkhati.

alābhe [pts page 239] [\q 239/]      ca na kuppatīti - kathaṁ alābhe kuppati? idhekacco kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, appaññātomhīti kuppati vyāpajjati patitthīyati3 kopañca dosañca appaccayañca pātukaroti. evaṁ alābhe kuppati. kathaṁ alābhe na kuppati? idha bhikkhu kulaṁ vā na labhāmi, gaṇaṁ vā na labhāmi āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, appaññātomhīti na kuppati na vyāpajjati na patitthīyati3 na kopañca dosañca appaccayañca pātukaroti. evaṁ alābhe ca na kuppatīti - lābhakamyā na sikkhati alābhe ca na kuppati.
mi,

aviruddho ca taṇhāya rase ca nānugijjhatīti - ' viruddho'ti yo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ virodho paṭivirodho caṇḍikkaṁ asuropo4 anattamanatā cittassa [a.] ayaṁ vuccati virodho. yasseso virodho pahīno samucchinno vūpasanto paṭippassaddho abhabbuppattiko ñāṇagginā daḍḍho. so vuccati aviruddho. taṇhāti [pts page 240] [\q 240/]      rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. rasoti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ5 kaṭukaṁ loṇikaṁ khārikaṁ lapilaṁ6kasāvo sāduṁ asāduṁ7 sītaṁ uṇhaṁ; santeke samaṇabrāhmaṇā rasagiddhā, te jivhaggena rasaggāni pariyesantā āhiṇḍanti. te ambilaṁ labhitvā anambilaṁ pariyesanti. anambilaṁ labhitvā ambilaṁ. pariyesanti. madhuraṁ labhitvā amadhuraṁ pariyesanti. amadhuraṁ labhitvā madhuraṁ pariyesanti tittakaṁ labhitvā atittakaṁ pariyesanti. atittakaṁ labhitvā tittakaṁ pariyesanti. kaṭukaṁ labhitvā akaṭukaṁ pariyesanti. akaṭukaṁ labhitvā kaṭukaṁ pariyesanti. loṇikaṁ labhitvā aloṇikaṁ pariyesanti. aloṇikaṁ labhitvā loṇikaṁ pariyesanti.

1. santuṭṭhameva - sa 2. idamatthikataññeva - sīmu11. 3. patiṭṭhiyati - syā. [pts - ] patiṭṭhiyati - machasaṁ 4. assuropo - sīmu 11. 5. tittikaṁ - [pts]. 6. labila - machasaṁ. lambilaṁ - [pts]. 7. sādu asādu - machasaṁ.
[a.] dhammasaṅgaṇi - nikkhepakaṇḍa.

[bjt page 326] [\x 326/]
khārikaṁ labhitvā akhārikaṁ pariyesanti. akhārikaṁ labhitvā khārikaṁ pariyesanti. lapilaṁ1 labhitvā kasāvaṁ pariyesanti. kasāvaṁ labhitvā lapilaṁ pariyesanti. sāduṁ labhitvā asāduṁ pariyesanti. asāduṁ labhitvā sāduṁ pariyesanti. sītaṁ labhitvā uṇhaṁ pariyesanti. uṇhaṁ labhitvā sītaṁ pariyesanti. te yaṁ yaṁ labhitvā tena tena 2 na santussanti. aparāparaṁ pariyesanti. manāpikesu rasesu rattā giddhā gathitā mucchitā ajjhopannā laggā laggitā paḷibuddhā. yassesā3 rasataṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā. so paṭisaṅkhā yoniso āhāraṁ āhāreti: neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi4 navañca vedanaṁ na uppādessāmi. yātrā ca me bhavissati anavajjatā ca phāsuvihāro ca. yathā [pts page 241] [\q 241/]      vaṇaṁ5 ālimpeyya yāvadeva ropaṇatthāya; yathā vā pana akkhaṁ abbhañjeyya6 yāvadeva bhārassa nittharaṇatthāya; yathā vā pana puttamaṁsaṁ āhāraṁ āhareyya yāvadeva kantārassa nittharaṇatthāya; evameva bhikkhu paṭisaṅkhā yoniso āhāraṁ āhāreti, ' neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya. iti purāṇañca vedanaṁ paṭihaṅkhāmi navañca vedanaṁ na uppādessāmi yātrā na me bhavissati anavajjatā ca phāsuvihāro cā'ti. rasataṇhaṁ pajahati vinodeti byantīkaroti anabhāvaṁ gameti. rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena7 cetasā viharatīti - ' aviruddho ca taṇhāya rase ca nānugijjhati. '

tenāha bhagavā:

lābhakamyā na sikkhati alābhe ca na kuppati,
aviruddho ca taṇhāya rase ca nānugijjhatī"ti.

10 - 8
upekkhako sadā sato na loke maññate samaṁ,
na visesī na nīceyyo tassa yo santi ussadā.

upekkhako sadā satoti - 'upekkhako' ti chaḷaṅgupekkhāya samannāgato: cakkhunā rūpaṁ disvā neva sumano hoti na dummano, upekkhako viharati sato sampajāno; sotena saddaṁ sutvā neva sumano hoti na dummano, upekkhako viharati sato sampajāno; ghānena gandhaṁ ghāyitvā neva sumano hoti na dummano, upekkhako viharati sato sampajāno; jivhāya rasaṁ sāyitvā neva sumano hoti na dummano, upekkhako viharati sato sampajāno; kāyena phoṭṭhabbaṁ phusitvā neva sumano hoti na dummano, upekkhako viharati sato sampajāno; manasā dhammaṁ viññāya neva sumano hoti na dummano, upekkhako viharati sato sampajāno. cakkhunā rūpaṁ disvā manāpaṁ nābhigijjhati nābhihaṁsati8 na rāgaṁ janeti. tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.

1. labilaṁ - machasaṁ, [pts]. 2. tena - [pts]. 3. yassa - [pts]. 4. paṭikaṁkhāmi - [pts]. 5. vanaṁ - machasaṁ. 6. abañjessa - [pts]. 7. vimariyādikatena - machasaṁ. 8. nābhihasati - sīmu. 11. [pts]

[bjt page 328] [\x 328/]
cakkhunā [pts page 243] [\q 243/]      kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso1 abyāpannacetaso, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ; sotena saddaṁ sutvā - ghānena gandhaṁ ghāyitvā - jihvāya rasaṁ sāyitvā - kāyena phoṭṭhabbaṁ phusitvā - manasā dhammaṁ viññāya - manāpaṁ nābhigijjhati nābhihaṁsati na rāgaṁ janeti. tassa ṭhitova kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. manasā kho paneva dhammaṁ viññāya amanāpaṁ na maṅku hoti appatiṭṭhitacitto alīnamanaso1 abyāpannacetaso tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. cakkhunā rūpaṁ disvā manāpāmanāpesu rūpesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. sotena saddaṁ sutvā manāpāmanāpesu rūpesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. ghānena gandhaṁ ghāyitvā manāpāmanāpesu rūpesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. jihvāya rasaṁ sāyitvā manāpāmanāpesu rūpesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. kāyena phoṭṭhabbaṁ phusitvā manāpāmanāpesu rūpesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. manasā dhammaṁ viññāya manāpāmanāpesu dhammesu tassa ṭhito ca kāyo hoti. ṭhitaṁ cittaṁ ajjhattaṁ susaṇṭhitaṁ suvimuttaṁ. cakkhunā rūpaṁ disvā rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. sotena saddaṁ sutvā rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. ghānena gandhaṁ ghāyitvā rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. jihvāya rasaṁ sāyitvā rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. kāyena phoṭṭhabbaṁ phusitvā rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. manasā dhammaṁ viññāya rajanīye na rajjati. dosanīye na dussati. mohanīye na muyhati. kopanīye na kuppati. kilesanīye na kilissati. madanīye na majjati. diṭṭhe diṭṭhamatto. sute sutamatto. mute mutamatto. viññāte viññātamatto. diṭṭhe na lippati. 2 sute na lippati. 2 mute na lippati. viññāte na lippati. diṭṭhe anupayo anapāyo3 anissito appaṭibaddho vippamutto visaññutto vimariyādīkatena cetasā viharati. sute mute viññāte anupayo anapāyo3 anissito appaṭibaddho vippamutto visaññutto vimariyādīkatena cetasā viharati.

saṁvijjati arahato cakkhu. 4 passati arahā cakkhunā rūpaṁ. chandarāgo arahato natthi. suvimuttacitto arahā. saṁvijjati arahato sotaṁ. suṇāti arahā sotena saddaṁ. chandarāgo arahato natthi. suvimuttacitto arahā. saṁvijjati arahato ghānaṁ. ghāyati arahā ghānena gandhaṁ. chandarāgo arahato natthi. suvimuttacitto arahā. saṁvijjati arahato jivhā. sāyati arahā jivhāya rasaṁ. chandarāgo arahato natthi. saṁvijjati arahato kāyo. phusati arahā kāyena phoṭṭhabbaṁ. chandarāgo arahato natthi. suvimuttacitto arahā. saṁvijjati arahato mano. vijānāti arahā manasā dhammaṁ. chandarāgo arahato natthi. suvimuttacitto arahā. cakkhuṁ rūpārāmaṁ rūparataṁ rūpasammuditaṁ. taṁ arahato dantaṁ guttaṁ rakkhitaṁ saṁvutaṁ. tassa ca saṁvarāya dhammaṁ deseti. sotaṁ saddārāmaṁ saddarataṁ saddasammuditaṁ. taṁ arahato dantaṁ guttaṁ rakkhitaṁ saṁvutaṁ. tassa ca saṁvarāya dhammaṁ deseti. ghānaṁ gandhārāmaṁ jivhā rasārāmā rasaratā rasasammudito. sā arahato dantā guttā rakkhitā saṁvutā. tassa ca saṁvarāya dhammaṁ deseti. kāyo phoṭṭhabbārāmo phoṭṭhabbarataṁ phoṭṭhabbasammuditaṁ. taṁ arahato dantaṁ guttaṁ rakkhitaṁ saṁvutaṁ. tassa ca saṁvarāya dhammaṁ deseti. mano dhammārāmo dhammarato dhammasammudito. so arahato danto gutto rakkhito saṁvuto. tassa ca saṁvarāya dhammaṁ deseti.

appatitthitacitto ādinamaso - [pts.] 2. limpati - sīmu 11 . machasaṁ [pts]. 3. anūpayo - syā. [pts]. 4. cakkhuṁ - sīmu 11.

[bjt page 330] [\x 330/]

1. " dantaṁ nayanti samitiṁ dantaṁ rājābhirūhati,
danto seṭṭho manussesu yo'ti vākyaṁ titikkhati. [a]

2. varamassatarā dantā ājānīyā ca sindhavā,
kuñjarā ca 1 mahānāgā attadanto tato varaṁ[a]

3. na hi etehi yānehi gaccheyya agataṁ disaṁ,
yathattanā2 sudantena danto dantena gacchati. [a]

4. vidhāsu na vikampanti3 vippamuttā punabbhavā,
dantabhūmimanuppattā te loke vijitāvino. [b]

5. yassindriyāni [pts page 244] [\q 244/]      bhāvitāni4 ajjhattabahiddhā ca sabbaloke,
nibbijjha imaṁ parañca lokaṁ kālaṁ kaṅkhati bhāvito sadanto 5"ti [c]

upekkhako sadāti - sadā sabbadā sabbakālaṁ niccakālaṁ dhuvakālaṁ satataṁ samitaṁ abbhokiṇṇaṁ poṅkhānupoṅkhaṁ udakomikājātaṁ avīcisantatisahitaṁ phussitaṁ purebhattaṁ pacchābhattaṁ purimaṁ yāmaṁ majjhimaṁ yāmaṁ pacchimaṁ yāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe; 6 satoti catuhi kāraṇehi sato: kāye kāyānupassanāsatipaṭṭhānaṁ bhāvento sato, vedanāsu - citte - dhammesu dhammānupassanāsatipaṭṭhānaṁ bhāvento sato vedanāsu citte dhammesu dhammānupassanāsatipaṭṭhānaṁ bhāvento sato. aparehipi catuhī kāraṇehi sato: asati parivajjanāya sato, satikaraṇīyānañca dhammānaṁ katattā sato, satipaṭipakkhānaṁ1 dhammānaṁ hatattā sato, satinimittānaṁ dhammānaṁ asammuṭṭhatatā2 sato. *3aparehipi catuhi kāraṇehi sato: satiyā samannāgatattā sato, satiyā vasitattā sato, satiyā pāguññatāya sato, satiyā apaccoropanatāya4 sato. * aparehipi catuhī kāraṇehi sato: sattattā sato, santattā sato, samitattā sato, santadhammasamannāgatattā sato. buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānasatiyā sato, maraṇānussatiyā sate, kāyagatāsatiyā sato, upasamānussatiyā satoti. yā sati anussati paṭissati sati saraṇatā dhāraṇatā apilāpanatā5 asammussanatā6 sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati, imāya satiyā upeto hoti samupeto upagato7 samupagato upapanno samupapanno8 samannāgato. so vuccati sato. 'upekkhako sadā sato. '

na loke maññate samanti - 'sadisohamasmī'ti mānaṁ na janeti jātiyā vā gottena vā - pe - aññataraññatarena vā vatthunā; ' na loke maññate samaṁ. '

na visesi na nīceyyoti - ' seyyohamasmī'ti atimānaṁ na janeti jātiyā vā gottena vā - pe -
aññataraññatarena vā vatthunā; ' hīnohamasmī'ti mānaṁ na janeti jātiyā vā gottena vā - pe - aññataraññatarena va vatthunā'ti - na visesī na nīceyyo, tassa no santi ussadāti - 'tassā'ti arahato khīṇāsavassa, ussadāti sattussadā rāgussado dosussado mohussado mānussado diṭṭhussado kilesussado kammussado; tassime ussadā natthi na santi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā'ti - tassa no santi ussadā. '

tenāha bhagavā:
"upekkhako sadā sato na loke maññate samaṁ.
na visesī na nīceyyo tassa no santi ussadā"ti.

1. kuñjarā va - [pts]. 2. yathāttanā - [pts] 3. vikappanti sīmu. 1. [pts] 4. vibhāvitāni - sīmu11. [pts] 5. sudanto - syā. [pts] 6. vayokhandho - sīmu. 11. pacchimavayokhandhe - [pts]
[a.] dhammapada - nāgavagga. [b.] khandhasaṁyutta - khajjaniya vagga. [c.] suttanipāta - sabhiyasutta.

[bjt page 332] [\x 332/]

10 - 9
yassa nissayatā natthi ñatvā dhammaṁ anissito,
bhavāya vibhavāya vā1 taṇhā yassa na vijjati.

yassa [pts page 245] [\q 245/]      nissayatā natthīti - ' yassā'ti arahato khīṇāsavassa; nissayatāti dve nissayā: taṇhānissayo ca diṭṭhinissayo ca. katamo taṇhānissayo " yāvatā taṇhāsaṅkhātena sīmākataṁ odhikataṁ pariyantakataṁ pariggahitaṁ mamāyitaṁ: 'idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca - kevalampi mahāpaṭhaviṁ taṇhāvasena mamāyati, yāvatā aṭṭhasatataṇhāvicaritaṁ. ayaṁ taṇhānissayo.
katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ3 yāthāvatanti gāho, yāvatā dvāsaṭṭhi diṭṭhigatāni, ayaṁ diṭṭhinissayo. tassa taṇhānissayo pahīno diṭṭhinissayo paṭinissaṭṭho. taṇhānissayassa pahīnattā diṭṭhinissayassa paṭinissaṭṭhattā nissayatā yassa natthi na santi na saṁvijjati nūpalabbhati. pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - 'yassa nissayatā natthi'.

√atvā dhammaṁ anissitoti - ñatvā'ti ñatvā jānitvā tulayitvā tīrayitvā vibhāvayitvā vibhūtaṁ katvā; 'sabbe saṅkhārā aniccā'ti sabbe saṅkhārā dukkhā'ti 'sabbe dhammā anattā'ti - pe -
yaṁ kiñci samudayadhammaṁ sabbantaṁ nirodhadhammaṁ'ti ñatvā jānitvā tulayitvā tīrayitvā vibhāvayitvā vibhūtaṁ katvā; anissitoti dve nissayā: taṇhānissayo ca diṭṭhinissayo ca. katamo taṇhānissayo " yāvatā taṇhāsaṅkhātena sīmākataṁ odhikataṁ pariyantakataṁ pariggahitaṁ mamāyitaṁ: 'idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca - kevalampi mahāpaṭhaviṁ taṇhāvasena mamāyati, yāvatā aṭṭhasatataṇhāvicaritaṁ. ayaṁ taṇhānissayo.
katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ3 yāthāvatanti gāho, yāvatā dvāsaṭṭhi diṭṭhigatāni, ayaṁ diṭṭhinissayo. taṇhānissayaṁ pahāya diṭṭhinissayaṁ paṭinissajitvā cakkhuṁ anissito sotaṁ anissito ghānaṁ anissito jivhaṁ anissito kāyaṁ anissito manaṁ anissito. rūpe sadde gandhe rase phoṭṭhabbe kulaṁ gaṇaṁ āvāsaṁ - pe - diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissamo2 visaññutto vimariyādīkatena cetasā viharatī'ti - ' ñatvā dhammaṁ anissito. '

bhavāya vibhavāya vā 1 taṇhā yassa na vijjatīti - 'taṇhā'ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. yassāti - arahato khīṇāsavassa; bhavāyāti - bhavadiṭṭhiyā; vibhavāyāti vibhavadiṭṭhiyā; bhavāyāti - sassatadiṭṭhiyā vā; vibhavāyāti - ucchedadiṭṭhiyā; 'bhavāyā'ti punappunabhavāya3 punappunagatiyā punappunauppattiyā punappunapaṭisandhiyā [pts page 246] [\q 246/]      punappunaattabhāvābhinibbattiyā, taṇhā yassa natthi na santi na saṁvijjati nūpalabbhati pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā'ti - bhavāya vibhavāya ca taṇhā yassa na vijjati.

tenāha bhagavā:

" yassa nissayatā natthi ñatvā dhammaṁ anissito,
bhavāya vibhavāya vā taṇhā yassa na vijjatī'ti.

1. vibhavāya ca - [pts] 2. nisaṭṭho - [pts]. 3. punappunaṁ bhavāya - syā. [pts.]

[bjt page 334] [\x 334/]

10 - 10
taṁ brūmi upasanto'ti kāmesu anapekkhinaṁ.
ganthā1 tassa na vijjanti atarī2 so visattikaṁ.

taṁ brūmi upasantoti - upasanto vūpasanto nibbuto paṭippassaddho'ti taṁ brūmi taṁ kathemi taṁ bhaṇāmi taṁ dīpayāmi taṁ voharāmī'ti - taṁ brūmi upasanto.

kāmesu anapekkhinanti - ' kāmā'ti uddānato dve kāmā: vatthukāmā ca kilesakāmā ca kāmaṁ kāmayamānassāti - ' kāmā'ti uddānato1 dve kāmā: vatthukāmā ca kilesakāmā ca. katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.

1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā. vatthukāme parijānitvā kilesakāme pahāya pajahitvā vinoditvā byantīkaritvā anabhāvaṁ gametvā; kāmesu anapekkinanti vītakāmo cattakāmo vantakāmo muttakāmo pahīnakāmo paṭinissaṭṭhakāmo, kāmesu vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhapaṭisaṁvedī brahmabhūtena attanā viharatī'ti - 'kāmesu anapekkhinaṁ. '

ganthā1 tassa na vijjantīti - 'ganthā'ti cattāro ganthā. abhijjhā kāyagantho vyāpādo kāyagantho3 sīlabbataparāmāso kāyagantho idaṁsaccābhiniveso kāyagantho; attano [pts page 247] [\q 247/]      diṭṭhiyā rāgo abhijjhā kāyagantho3; paravādesu āghāto appaccayo vyāpādo kāyagantho; attano sīlaṁ vā vataṁ vā sīlabbataṁ vā parāmasati sīlabbataparāmāso kāyagantho; attano diṭṭhi idaṁsaccābhiniveso kāyagantho3 tassāti arahato khīṇāsavassa; ganthā tassa natthi na santi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā'ta - 'ganthā tassa na vijjanti. '

atarī so visattikanti - 'visattikā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā
rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. visattakāti - kenaṭṭhena visattikā visatāti visattikā; visālāti visattikā, visaṭāti4 visattikā, visamāti visattikā, visakkatī'ti visattikā, visaṁharatī'ti visattikā, visaṁvādikā'ti visattikā, visamūlā'ti visattikā, visaphalā'ti visattikā, visaparibhogā'ti visattikā; visālā vā pana sā taṇhā rūpe sadde gandhe rase phoṭṭhabbe kule gaṇe āvāse yase pasaṁsāyaṁ sukhe, cīvare piṇḍapāte senāsane gilānapaccayabhesajjaparikkhāre, kāmadhātuyā rūpadhātuyā arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visatā vitthatāti visattikā. "atarī so visattika"nti so imaṁ visattikaṁ taṇhaṁ atari uttari patari samatikkami vītivattatī'ti 'atarī so visattikaṁ. '

tenāha bhagavā:
" taṁ brūmi upasanto'ti kāmesu anapekkhinaṁ.
ganthā tassa na vijjanti atari so visattika"nti.

1 gandhā - manupa. 2. atāri - [pts] 3. kāyagandho - manupa 4. visaṭṭhāti - [pts]

[bjt page 336] [\x 336/]

10 - 11
na tassa puttā pasavo 1 khettaṁ vatthuñca vijjati,
attā cāpi nirattā2 vā na tasmiṁ upalabbhati.

na tassa puttā pasavo khettaṁ vatthuñca vijjatīti - 'nā'ti paṭikkhepo; tassāti arahato khīṇāsavassa; puttāti cattāro puttā: atrajo putto, khettajo putto, dinnako putto, [pts page 248] [\q 248/]      antevāsiko putto; pasavoti ajeḷakā kukkuṭasūkarā hatthigavāssavaḷavā; khettanti sālikhettaṁ vīhikhettaṁ muggakhettaṁ māsakhettaṁ yavakhettaṁ godhumakhettaṁ tilakhettaṁ; vatthunti gharavatthu3 koṭṭhavatthu purevatthu pacchāvatthu ārāmavatthu vihāravatthu. na tassa puttā pasavo khettaṁ vatthuñca vijjatīti tassa puttapariggaho vā pasupariggaho vā khettapariggaho vā vatthupariggaho vā natthi na santi na saṁvijjanti4 nūpalabbhanti5 pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā'ti - ' na tassa puttā pasavo khettaṁ vatthuñca vijjati. '

attā vāpi nirattā vā na tasmiṁ upalabbhatīti - 'attā'ti sassatadiṭṭhi natthi, nirattāti ucchedadiṭṭhi natthi. ' attā'ti gahitaṁ natthi; 'nirattā'ti muñcitabbaṁ natthi; yassa natthi gahitaṁ, tassa natthi muñcitabbaṁ. yassa natthi gahitaṁ, tassa natthi muñcitabbaṁ. yassa natthi muñcitabbaṁ. tassa natthi gahitaṁ. gāhamuñcanasamatikkanto arahā vuddhiparihānivītivatto. so vutthavāso ciṇṇacaraṇo gataddho gatadiso. jātimaraṇasaṁsāro natthi tassa punabbhavo'ti - attā vā pi nirattā vā na tasmiṁ upalabbhati.

tenāha bhagavā:

"na tassa puttā pasavo khettaṁ vatthuñca vijjati.
attā vā pi nirattā vā na tasmiṁ upalabbhatī"ti.

10: 12
yena naṁ vajjuṁ6 puthujjanā atho samaṇabrāhmaṇā,
taṁ tassa apurekkhataṁ tasmā vādesu nejati.

1. pasavo vā - manupa 2. attaṁ vāpi nirattaṁ - [pts]. 3. gharavatthu. - sīmu11 machasaṁ 4. vijjanti - sa. 5. nupalabbhanti [pts] 6. vajju - su
[bjt page 338] [\x 338/]

yena naṁ vajjuṁ 1 puthujjanā atho samaṇabrāhmaṇāti - 'puthujjanā'ti puthu kilese janentī' [pts page 249] [\q 249/]      ti puthujjanā. puthu avihatasakkāyadiṭṭhikāni puthujjanā. puthu satthārānaṁ mukhullokakāti puthujjanā. puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā. puthu nānāoghehi vuyhantīti puthujjanā. puthu nānāsantāpehi santappantīti1 puthujjanā. puthu nānāpariḷāhehi pariḍayhantīti puthujjanā. puthu pañcasu kāmaguṇesu rattā giddhā gathitā mucchitā ajjhopannā2 laggā laggitā paḷibuddhāti puthujjanā. puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā. samaṇāti - ye keci ito bahiddhā paribbājūpagatā paribbājasamāpannā. brāhmaṇāti - ye keci bhovādikā yena naṁ vajjuṁ puthujjanā atho samaṇabrāhmaṇāti puthujjanā yena rāgena vadeyyuṁ, yena dosena vadeyyuṁ, yena mohena vadeyyuṁ. yena mānena vadeyyuṁ, yāya diṭṭhiyā vadeyyuṁ, yena uddhaccena vadeyyuṁ. yāya vicikicchāya vadeyyuṁ, yehi anusayehi vadeyyuṁ, ratto'ti vā duṭṭho'ti vā mūḷho'ti vā vinibaddho'ti vā parāmaṭṭho'ti vā vikkhepagato'ti vā aniṭṭhaṁ gato'ti vā thāmagato'ti vā; te abhisaṅkhārā pahīnā. abhisaṅkhārānaṁ pahīnattā gatiyā yena naṁ vadeyyuṁ nerayiko'ti vā tiracchānayoniko'ti vā pettivisayiko'ti vā manusso'ti vā devo'ti vā rūpī'ti vā arūpī'ti vā saññī'ti vā asaññī'ti vā nevasaññīnāsaññī'ti vā; so hetu natthi paccayo natthi kāraṇaṁ natthi yena naṁ vadeyyuṁ katheyyuṁ bhaṇeyyuṁ dīpayeyyuṁ vohareyyunti - 'yena naṁ vajjuṁ puthujjanā atho samaṇabrāhmaṇā.

taṁ tassa apurekkhatanti - 'tassā'ti arahato khīṇāsavassa. purekkhārāti - dve purekkhārā: taṇhāpurekkhāro ca diṭṭhipurekkhāro [pts page 250] [\q 250/]      ca - pe -
tassa taṇhāpurekkhāro pahīno, diṭṭhipurekkhāro paṭinissaṭṭho. taṇhāpurekkhārassa pahīnattā diṭṭhipurekkhārassa paṭinissaṭṭhattā na taṇhaṁ vā diṭṭhiṁ vā purato katvā carati na taṇhādhajo na taṇhāketu na taṇhādhipateyyo na diṭṭhidhajo na diṭṭhiketu na diṭṭhādhipateyyo. na taṇhāya vā diṭṭhiyā vā parivārito caratī'ti - 'taṁ tassa apurekkhataṁ. '

tasmā vādesu nejatīti - 'tasmā'ti tasmā taṁkāraṇā taṁhetu tappaccayā2 taṁ nidānā3 vādesu upavādesu nindāya garahāya akittiyā avaṇṇahārikāya nejati na iñjati na calati na vedhati nappavedhati na sampavedhatīti - 'tasmā vādesu nejati. '

1. vajju - su. yena vajjuṁ - [pts] 2. kaṁ paccayā - katthaci 3. taṁnidānaṁ - sīmu11

[bjt page 340] [\x 340/]
tenāha bhagavā: " yena naṁ vajjuṁ1 puthujjanā atho samaṇabrāhmaṇā,
taṁ tassa apurekkhataṁ tasmā vādesu nejatī"ti.

10 - 13
vītagedho amaccharī na ussesu2 vadate muni,
na samesu na omesu kappaṁ neti akappiyo.

vītagedho amaccharīti - ' gedho' vuccati taṇhā. yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ[a,] yassesā āsatti taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍho. so vuccati vītagedho, so rūpe agiddho - pe - diṭṭhasutamutaviññātabbesu dhammesu agiddho agathito amucchito anajjhāpanno vītagedho vigatagedho cattagedho vantagedho muttagedho pahīnagedho paṭinissaṭṭhagedho nicchāto - pe - brahmabhūtena attanā viharatī'ti vītagedho. amaccharīti macchariyanti [pts page 251] [\q 251/]      pañca macchariyāni: āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ, yaṁ evarūpaṁ macchariyaṁ - pe -
gāho vuccati macchariyaṁ. yassetaṁ macchariyaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so vuccati amaccharī'ti - 'vītagedho amaccharī. '

na ussesu2 vadate muni na samesu na omesūti - ' munī'ti monaṁ vuccati ñāṇaṁ " yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi" [a] tena ñāṇena samannāgato muni monappatto. tīṇi moneyyāni: kāyamoneyyaṁ, vacīmoneyyaṁ, manomoneyyaṁ katamaṁ kāyamoneyyaṁ" tividhānaṁ kāyaduccaritānaṁ pahānaṁ kāyamoneyyaṁ. tividhakāyasucaritaṁ kāyamoneyyaṁ. kāyārammaṇañāṇaṁ kāyamoneyyaṁ. kāyapariññā kāyamoneyyaṁ. pariññāsahagato maggo kāyamoneyyaṁ. kāye chandarāgassa pahānaṁ kāyamoneyyaṁ kāyasaṅkhāranirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahāṇaṁ vacīmoneyyaṁ. catubbidhaṁ vacīsucaritaṁ vacīmoneyyaṁ. vācārammaṇaṁ ñāṇaṁ vacīmoneyyaṁ. vācāpariññā vacīmoneyyaṁ. pariññāsahagato maggo vacīmoneyyaṁ. vācāya chandarāgassa pahāṇaṁ vacīmoneyyaṁ. vacīsaṅkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.
katamaṁ manomoneyyaṁ" tividhānaṁ manoduccaritānaṁ pahānaṁ manomoneyyaṁ. tividhaṁ manosucaritaṁ manomoneyyaṁ. cittārammaṇaṁ ñāṇaṁ manomoneyyaṁ. cittapariññā manomoneyyaṁ. pariññāsahagato maggo manomoneyyaṁ. citte chandarāgassa pahānaṁ manomoneyyaṁ. cittasaṅkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. " kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ. [b]

6. kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu ninhātapāpaka" nti[c]

imehi tīhi moneyyehi dhammehi samannāgatā cha munayo: agāramunino anagāramunino sekhamunino asekhamunino paccekamunino munimunino.

katame anagāramunino? ye te agārikā diṭṭhapadā viññātasāsanā; ime agāramunino katame agāramunino " ye te pabbajitā diṭṭhapadā viññātasāsanā; ime anagāramunino. satta sekhā sekhamunino arahanto asekhamunino paccekabuddhā paccekamunino. munimunino vuccanti tathāgatā arahanto sammāsambuddhā.

7. " na monena1 muni hoti mūḷharūpo aviddasu,
yo ca tulaṁva paggayha varamādāya paṇḍito.

8. pāpāni parivajjeti sa munī tena so muni,
yo munāti ubho loke muni tena pavuccati [a.]

9. asatañca satañca ñatvā dhammaṁ ajjhattaṁ bahiddhā ca sabbaloke
devamanussehi pūjito yo saṅgajālamaticca so muni. [b]

seyyohamasmī'ti vā sadisohamasmī'ti vā hīnohamasmī'ti vā na vadati na katheti na bhaṇati na dīpayati na voharatī'ti - na ussesu vadate muni na samesu na omesu.

kappaṁ neti akappiyoti - 'kappā'ti dve kappā: taṇhākappo ca diṭṭhikappo ca. katamo taṇhākappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhākappo.

katamo diṭṭhikappo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhikappo.

tassa taṇhākappo pahīno diṭṭhikappo paṭinissaṭṭho; taṇhākappassa pahīnattā diṭṭhikappassa paṭinissaṭṭhattā taṇhākappaṁ vā diṭṭhikappaṁ vā neti na upeti na upagacchati na gaṇhāti na parāmasati, nābhinivisatī'ti - 'kappaṁ neti. ' akappiyoti 'kappā'ti dve kappā: taṇhākappo ca diṭṭhikappo ca. katamo taṇhā kappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhākappo.

katamo diṭṭhikappo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhikappo.

tassa taṇhākappo pahīno diṭṭhikappo paṭinissaṭṭhattā taṇhākappaṁ vā diṭṭhikappaṁ vā na kappeti na janeti na sañjaneti na nibbatteti nābhinibbattetī'ti - 'kappaṁ neti akappiyo. '

1. yena vajjuṁ - [pts] 2. ossesu - [pts.]
[a] dhammasaṅgaṇi niddesavāra. [b.] tikaṅguttara - āpāyikavagga [c.] itivuttaka - dutiyavagga.
[bjt page 342] [\x 342/]
tenāha bhagavā:

" vītagedho amaccharī na ussesu vadate muni.
na samesu na omesu kappaṁ neti akappiyo"ti.

10 - 14
yassa loke sakaṁ natthi asatā ca na socati,
dhammesu ca na gacchati sa ce santo'ti vuccati.

yassa [pts page 252] [\q 252/]      loke sakaṁ natthīti - 'yassā'ti arahato khīṇāsavassa; sakaṁ natthīti yassa 'mayhaṁ vā idaṁ, paresaṁ vā ida'nti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi - pe - ñāṇagginā daḍḍhanti - ' yassa loke sakaṁ natthi. '

asatā ca na socatīti - 'vipariṇataṁ vā vatthuṁ na socati; vipariṇatasmiṁ vā vatthusmiṁ na socati; cakkhuṁ me vipariṇatanti na socati. sotaṁ me - ghānaṁ me - jivhā me - kāyo me - mano me - rūpā me - saddā me - gandhā me - rasā me - phoṭṭhabbaṁ me - kulaṁ me - gaṇo me - āvāso me - lābho me - yaso me - pasaṁsā me - sukhaṁ me - cīvaraṁ me - piṇḍapāto me - senāsanaṁ me - gilānapaccayabhesajjaparikkhāro me - mātā me - pitā me - bhātā me - bhaginī me - putto me - dhītā me - mittā me - amaccā me - ñātakā me - sālohitā me vipariṇatā'ti na socati na kilamati na paridevati na urattāḷiṁ kandati na sammohaṁ āpajjatī'ti - evampi asatā ca na socati. athavā, asātāya1 dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati. cakkhurogena phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati. sotarogena ghānarogena jivhārogena kāyarogena sīsarogena kaṇṇarogena mukharogena dantarogena kāsena sāsena pināsena ḍahena jarena kucchirogena mucchāya pakkhandikāya sūlāya visūcikāya kuṭṭhena gaṇḍena kilāsena sosena apamārena dadduyā kaṇḍuyā kacchuyā nakhasāya2 vitacchikāya lohitena pittena madhumehena aṁsāya pīḷakāya bhagandalāya pittasamuṭṭhānena ābādhena semhasamuṭṭhānena ābādhena vātasamuṭṭhānena [pts page 253] [\q 253/]      ābādhena sannipātikena ābādhena3 utupariṇāmajena ābādhena3 visamaparihārajena ābādhena opakkamikena ābādhena kammavipākajena ābādhena sītena uṇhena jighacchāya pipāsāya ḍaṁsamakasavātātapasiriṁsapasamphassehi phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatī'ti - evampi ' asatā ca na socati.

1. asatāya - sīmu 11 [pts] asattāya - manupa, machasaṁ. 2. rakhasāya - sīmu1 3. ābādhehi - [pts]
[bjt page 344] [\x 344/]
athavā, asante asaṁvijjamāne anupalabbhamāne1 ahu vata me2, taṁ vata me natthi, siyā vata me, taṁ vatā'haṁ na ḷabhāmī'ti3 na socati na kilamati na paridevati na urattāḷiṁ kandati na sammohaṁ āpajjatī'ti - 'evampi asatā ca na socati, '

dhammesu ca na gacchatīti - na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati; na mohāgatiṁ gacchati ; na mānavasena gacchati; na diṭṭhivasena gacchati; na uddhaccavasena gacchati; na vicikicchāvasena gacchati; na anusayavasena gacchati; na ca vaggehi dhammehi yāyati nīyati vuyhati saṁharīyatī'ti - 'dhammesu ca na gacchati.
tenāha [pts page 254] [\q 254/]      bhagavā:

"yassa loke sakaṁ natthi asatā ca na socati,
dhammesu ca na gacchati sa ce santo'ti vuccatī"ti.

purābhedasuttaniddeso dasamo.

11

kalahavivādasuttaniddeso

[pts vol nd1-2] [\z nidd /] [\f ib /]
[pts page 255] [\q 255/]

atha kalahavivādasuttaniddeso vuccati:

11 - 1
kuto pahūtā kalahā vivādā
paridevasokā sahamaccharā ca,
mānātimānā saha pesunā ca
kuto pahūtā2 te tadiṅgha brūhi.

kuto pahutā4 kalahā vivādā'ti - ' kalaho'ti ekena ākārena kalaho; vivādotipi taññeva; yo kalaho, so vivādo. yo vivādo, so kalaho, athavā, aparena ākārena vivādo vuccati: kalahassa pubbabhāgo vivādo; rājānopi rājuhi vivadanti. khattiyāpi khattiyehi vivadanti, brāhmaṇāpi brāhmaṇehi vivadanti. gahapatipi5 gahapatīhi vivadanti. mātāpi puttena vivadati. puttopi mātarā vivadati. pitāpi puttena vivadati. puttopi pitarā vivadati. bhātāpi bhātarā vivadati, bhātāpi bhaginiyā vivadati. bhaginīpi bhātarā vivadati. sahāyopi sahāyena vivadati. ayaṁ vivādo.
1 anupalabbhiyamāne - [pts] 2. aho vata me taṁ - sīmu11. [pts] 3. na ca labhāmīti - sa mu11 4. bahūtā - manupa. 5. gahapatikāpi - [pts]

[bjt page 346] [\x 346/]

katamo kalaho? āgāhikā1 daṇḍapasutā kāyena vācāya kalahaṁ karonti. pabbajitā āpattiṁ āpajjantā kāyena vācāya kalahaṁ karonti. ayaṁ kalaho.

kuto [pts page 256] [\q 256/]      pahutā kalahā vivādā'ti - kaḍahā ca vivādā ca kuto pahutā? kuto jātā? kuto sañjātā? kuto nibbattā? kuto abhinibbattā? kuto pātubhūtā? kinnidānā? kiṁsamudayā? kiñjātikā? kimpabhavā'ti kalahassa ca vivādassa ca mūlaṁ pucchati. hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvatā, ajjhesati2, pasādetīti - 'kuto pahūtā kalahā vivādā. '

paridevasokā sahamaccharā cā'ti - 'paridevo'ti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena vā byasanena samannāgatassa aññataraññatarena vā dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ, vācā palāpo vippalāpo lālappo lālappanā3 lālappitattaṁ;4[a] sokoti ñātibyasanena vā phuṭṭhassa bhoga - roga - sīla - diṭṭhibyasanena vā phuṭṭhassa, aññataraññatarena vā byasanena samannāgatassa aññataraññatarena vā dukkhadhammena phuṭṭhassa, soko socanā socitattaṁ, anto soko anto parisoko anto dāho5 anto paridāho, cetaso parijjhāyanā domanassaṁ sokasallaṁ [a]; maccharanti pañca macchariyāni: āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ. yaṁ evarūpaṁ macchariyaṁ maccharāyanā maccharāyitattaṁ, vevicchaṁ kadariyaṁ kaṭukañcukatā aggahitattaṁ cittassa;[d] idaṁ vuccati macchariyaṁ. apica khandhamacchariyampi macchariyaṁ, dhātumacchariyampi macchariyaṁ, āyatanamacchariyampi [pts page 257] [\q 257/]      macchariyaṁ; gāho vuccati macchariyanti - paridevasokā sahamaccharā ca.

mānātimānā sahapesunā6 cā'ti - 'māno'ti idhekacco mānaṁ janeti jātiyā vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā aññataraññatarena vā vatthunā.

1. agarikā - sīmu11 2. ajjhosati - saumu11. 3. lālappāyanā - sa mu11 machasaṁ [pts]
4. lālappāyitattaṁ - sīmu11 machasaṁ [pts] 5. cāho - sa 6. pesuṇā - sa mu11 7. ajjhayanena - sa 8. vijjāñāṇena vā - katthaci
[a.] sacca-paṭiccasamuppādavibhaṅga. [b.] khuddakavatthuvibhaṅga.

[bjt page 348] [\x 348/]
pesuññanti - idhekacco pisunavāco hoti: ito sutvā amutra; akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. iti samaggānaṁ vā bhettā bhinnānaṁ vā anuppadātā vaggarāmo vaggarato vagganandi vaggakaraṇiṁ vācaṁ bhāsitā hoti. idaṁ vuccati pesuññaṁ; apica, dvīhi kāraṇehi pesuññaṁ upasaṁharati: piyakamyatāya vā bhedādhippāyo vā. kathaṁ piyakamyatāya pesuññaṁ upasaṁharati? imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmīti evaṁ piyakamyatāya pesuññaṁ upasaṁharati. kathaṁ bhedādhippāyo pesuññaṁ upasaṁharati? kathaṁ ime nānā assu, vinā assu, vaggā assu, dvidhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ na phāsu vohareyyunti. evaṁ bhedādhippāyo pesuññaṁ upasaṁharatīti - 'mānātimānā sahapesunā ca.

kuto pahutā te tadiṅgha brūhīti - ' kalaho ca vivādo ca paridevo ca soko ca macchariyaṁ ca māno ca atimāno ca pesuññañcāti [pts page 258] [\q 258/]      ime aṭṭha kilesā kuto pahutā? kuto jātā? kuto sañjātā? kuto nibbattā? kuto abhinibbattā? kuto pātubhūtā? kinnidānā? kiṁsamudayā? kiñjātikā2 kimpabhavāti? imesaṁ aṭṭhannaṁ kilesānaṁ mūlaṁ pucchati, hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati. paccayaṁ pucchati. samudayaṁ pucchati, papucchati yāvatā ajjhesati pasādetīti kuto pahutā te tadiṅgha brūhīti iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti - kuto pahūtā te tadiṅgha brūhīti.

tenāha so nimmito,

" kuto pahutā kalahā vivādā
paridevasokā sahamaccharā ca"
mānātimānā sahapesunā ca
kuto pahutā te tadiṅgha brūhī'ti .

11 - 2

piyappahutā1 kalahā vivādā
paridevasokā sahamaccharā ca,
mānātimānā sahapesunā ca maccherayuttā kalahā vivādā
vivādajātesu ca pesunāni.

1. piyā pahūtā - su. piyappabhūtā - manupa.

[bjt page 350] [\x 350/]
piyappahūtā kalahā vivādā paridevasokā sahamaccharā cāti - piyāni dve piyā: sattā vā saṅkhārā vā. katame sattā piyā? idha yassa1 te honti atthakāmā hitakāmā phāsukāmā yogakkhemakāmā, mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā. katame saṅkhārā piyā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, ime saṅkhārā piyā. piyaṁ [pts page 259] [\q 259/]      vatthuṁ acchedasaṁkinopi kalahaṁ karonti. acchijjantepi kalahaṁ karonti acchinnepi kalahaṁ karonti. piyaṁ vatthuṁ vipariṇāmasaṅkinopi kalahaṁ karonti. vipariṇamantepi kalahaṁ karonti. vipariṇatepi kalahaṁ karonti. piyaṁ vatthuṁ acchedasaṅkinopi vivadanti. acchijjantepi vivadanti. acchinnepi vivadanti. piyaṁ vatthuṁ vipariṇāmasaṅkinopi vivadanti. vipariṇamantepi vivadanti. vipariṇatepi vivadanti. piyaṁ vatthuṁ acchedasaṅkinopi paridevanti. acchijjantepi paridevanti. achinnepi paridevanti. piyaṁ vatthuṁ vipariṇāmasaṅkinopi paridevanti. vipariṇamantepi paridevanti. vipariṇatepi paridevanti. piyaṁ vatthuṁ acchedasaṅkinopi socanti. acchijjantepi socanti. acchinnepi socanti. piyaṁ vatthuṁ vipariṇāmasaṅkinopi socanti. vipariṇamantepi socanti. vipariṇatepi socanti. piyaṁ vatthuṁ rakkhanti gopenti pariggaṇhanti mamāyanti maccharāyanti.

mānātimānā sahapesunā cāti - piyaṁ vatthuṁ nissāya mānaṁ janenti. piyaṁ vatthuṁ nissāya atimānaṁ janenti. kathaṁ piyaṁ vatthuṁ nissāya mānaṁ janenti? " mayaṁ lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānaṁ. ime panaññe na lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbāna"nti evaṁ piyaṁ vatthuṁ nissāya mānaṁ janenti. kathaṁ piyaṁ vatthuṁ nissāya atimānaṁ janenti? "mayaṁ lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānaṁ. ime panaññe na lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbāna"nti evaṁ piyaṁ vatthuṁ nissāya atimānaṁ janenti.

pesuññanti - idhekacco pisunavāco hoti: ito sutvā amutra akkhātā imesambhedāya - pe -
evaṁ bhedādhippāyo pesuññaṁ upasaṁharatīti ' mānātimānā sahapesunā ca. '

maccherayuttā [pts page 260] [\q 260/]      kalahā vivādā'ti - kalaho ca vivādo ca paridevo ca soko ca māno ca atimāno ca pesuññañcāti ime satta kilesā macchariye yuttā payuttā āyuttā samāyuttāti - 'maccherayuttā kalahā vivādā'

1. yāssa sīmu11
[bjt page 352] [\x 352/]

vivādajātesu ca pesunānīti - 'vivāde jāte sañjāte nibbatte abhinibbatte pātubhūte pesuññaṁ upasaṁharanti: ito sutvā amutra akkhāyanti imesaṁ bhedāya. amutra vā sutvā imesaṁ akkhāyanti amūsaṁ bhedāya. iti samaggānaṁ vā bhettāro bhinnānaṁ vā anuppadātāro vaggārāmā vaggaratā vagganandi vaggakaraṇiṁ vācaṁ bhāsitāro honti idaṁ vuccati pesuññaṁ. apica, dvīhi kāraṇehi pesuññaṁ upasaṁharanti: piyakamyatāya vā bhedādhippāyā vā. kathaṁ piyakamyatāya pesuññaṁ upasaṁharanti? imassa piyā bhavissāma, manāpā bhavissāma, vissāsikā bhavissāma, abbhantarikā bhavissāma, suhadayā bhavissāmāti, evaṁ piyakamyatāya pesuññaṁ upasaṁharanti. kathaṁ bhedādhippāyā pesuññaṁ upasaṁharanti? kathaṁ ime nānā assu, vinā assu, vaggā assu, dvedhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ na phāsu vihareyyunti. evaṁ bhedādhippāyā pesuññaṁ upasaṁharantīti - 'vivādajātesu ca pesunāti'

" piyappahūtā kalahā vivādā
paridevasokā sahamacchārā ca,
mānātimānā sahapesunā ca
maccherayuttā kalahā vivādā
vivādajātesu ca pesunātī"ti.

11 - 3

piyā [pts page 261] [\q 261/]      su lokasmiṁ kutonidānā
ye cāpi1 lobhā vicaranti loke,
āsā ca niṭṭhā ca kuto nidānā
ye samparāyāya narassa honti.

piyā su lokasmiṁ kutonidānāti - piyā kuto nidānā, kuto jātā, kuto sañjātā. kuto nibbattā. kuto abhinibbattā, kuto pātubhūtā, kinnidānā, kiṁsamudayā, kiñjātikā, kimpabhavāti piyānaṁ mūlaṁ pucchati hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvatā, ajjhesati2, pasādetīti samudayaṁ pucchati papucchati yāvatā ajjhesati2 pasādetīti - 'piyā su lokasmiṁ kutonidānā. '

1. cāpi - [pts] 2. ajjhosati - sīmu11.

[bjt page 354] [\x 354/]

ye cāpi lobhā vicaranti loketi - ' ye cāpī'ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca; lobhāti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ[a]vicarantīti vicaranti viharanti irīyanti vattanti pālenti yapenti yāpenti; loketi apāyaloke manussaloke devaloke khandhaloke dhātuloke āyatanaloketi 'ye cāpi lobhā vicaranti loke. '

āsā ca niṭṭhā ca kutonidānāti - 'āsā ca niṭṭhā ca kutonidānā kuto jātā kuto sañjātā kuto nibbatti kuto abhinibbattā kuto pātubhūtā kinnidānā kiṁsamudayā kiñjātikā kimpabhavā, ti āsāya ca niṭṭhāya ca mūlaṁ pucchati hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvatā, ajjhesati2, pasādetīti - samudayaṁ pucchati papucchati yāvatā ajjhesati1 pasādetīti - 'āsā ca niṭṭhā ca kutonidānā. '

ye samparāyāya narassa hontīti - ye narassa parāyanā honti. dīpā honti, tāṇā honti, lenā honti, saraṇā honti, naro niṭṭhā parāyano hotīti2, 'ye samparāyāya narassa honti. '

tenāha so nimmito:

"piyā [pts page 262] [\q 262/]      su lokasmiṁ kutonidānā
ye cāpi3 lobhā vicaranti loke,
āsā ca niṭṭhā ca kutonidānā

11 - 4
chandanidānāti piyāni loke
ye cāpi 3 lobhā vicaranti loke,
āsā ca niṭṭhā ca ito nidānā
ye samparāyāya narassa honti.

chandanidānāni piyāni loketi - ' chando'ti yo kāmesu kāmacchando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ kāmacchandanīvaraṇaṁ. apica, pañca chandā: pariyesanacchando paṭilābhacchando paribhogacchando sannidhicchando vissajjanacchando. katamo pariyesanachando " idhekacco ajjhosito yeva atthiko chandajāto rūpe pariyesati. sadde - gandhe rase - phoṭṭhabbe pariyesati. ayaṁ pariyesanacchando. katamo paṭilābhacchando. ? idhekacco ajjhosito yeva atthiko chandajāto rūpe paṭilabhati. sadde - gandhe - rase - phoṭṭhabbe paṭilabhati. ayaṁ paṭilābhacchando.

[a] dhammasaṅgaṇi - cittuppādakaṇḍa
1. ajjhosati - sīmu. 11 2. niṭṭhāparāyanā hontīti - machasaṁ, sīmu11. 3. ye cā pi - syā, [pts]

[bjt page 356] [\x 356/]
katamo paribhogacchando? idhekacco ajjhosito yeva atthiko chandajāto rūpe paribhuñjati, sadde gandhe rase phoṭṭhabbe paribhuñjati. ayaṁ paribhogacchando. katamo sannidhicchando? idhekacco ajjhosito yeva atthiko chandajāto dhanasannicayaṁ karoti āpadāsu bhavissatīti; ayaṁ sannidhicchando. katamo visajjanacchando? idhekacco ajjhosito yeva atthiko chandajāto dhanaṁ vissajjeti hatthārohānaṁ assārohānaṁ rathikānaṁ dhanuggahānaṁ pattikānaṁ 'ime maṁ rakkhissanti gopissanti samparivāressantī'ti. ayaṁ vissajjanacchando. piyānīti [pts page 263] [\q 263/]      dve piyā: sattā vā saṅkhārā vā. katame sattā piyā: idha yā'ssa te honti atthakā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā. katame saṅkhārā piyā: manāpikā rūpā manāpikā saddā gandhā rasā phoṭṭhabbā, ime saṅkhārā piyā; chandanidānāni piyāni loketi piyā chandanidānā chandasamudayā chandajātikā chandapabhavāti - ' chandanidānāti piyāti loke. '

ye cāpi lobhā vicaranti loketi - ' ye cāpī'ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca; lobhāti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ[a]; vicarantīti vicaranti viharanti irīyanti vattanti pālenti yapenti yāpenti; loketi apāyaloke manussaloke devaloke khandhaloke dhātuloke āyatanaloketi 'ye cāpi lobhā vicaranti loke. '

āsā ca niṭṭhā ca ito nidānāti - ' āsā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ, [b] niṭṭhāti idhekacco rūpe pariyesanto rūpaṁ paṭilabhati, rūpaniṭṭho hoti. sadde - gandhe rase - phoṭṭhabbe, kulaṁ, gaṇaṁ, āvāsaṁ, lābhaṁ, yasaṁ, pasaṁsaṁ, sukhaṁ, cīvaraṁ piṇḍapātaṁ, senāsanaṁ, gilānapaccayabhesajjaparikkhāraṁ, suttantaṁ, vinayaṁ, abhidhammaṁ, āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅgaṁ, paṭhamajjhānaṁ, dutiyajjhānaṁ, tatiyajjhānaṁ, catutthajjhānaṁ ākāsānañcāyatanasamāpattiṁ, viññāṇañcāyatanasamāpattiṁ, ākiñcaññāyatanasamāpattiṁ, nevasaññānāsaññāyatanasamāpattiṁ, pariyesanto nevasaññānāsaññāyatanasamāpattiṁ paṭilabhati. nevasaññānāsaññāyatanasamāpattiniṭṭho hoti.

1 " āsāya kasate1 khettaṁ bījaṁ āsāya vappati
āsāya vāṇijā yanti samuddaṁ dhanahārakā ;
yāya āsāya tiṭṭhāmi2 sā me āsā samijjhatū"ti3[c]

[a.] dhammasaṅgaṇī - cittuppādakaṇḍa. [b] dhammasaṅgaṇi nikkhepakaṇḍa
1. kassate - manupa 2. niṭṭhādi - sīmu. 11. patiṭṭhāmi - syā. 3. samijjhatīti - sīmu11. [pts]
c. theragāthā 10. 1. 1.

[bjt page 358] [\x 358/]
āsāya samiddhi vuccate1 niṭṭhā; āsā [pts page 264] [\q 264/]      ca niṭṭhā ca ito nidānāti āsā ca niṭṭhā ca ito chandanidānā chandasamudayā chandajātikā chandapabhavāti āsā ca niṭṭhā ca itonidānā.

ye samparāyāya narassa hontīti - ye narassa parāyanā honti, dīpā honti, tāṇā honti, lenā honti, saraṇā honti. naro niṭṭhā parāyano hotīti2 - ye samparāyāya narassa honti.

tenāha bhagavā:

" chandanidānāni piyāni loke
ye cāpi lobhā vicaranti loke,
āsā ca niṭṭhā ca itonidānā
ye samparāyāya narassa hontī"ti.

11 - 5
chando nu lokasmiṁ kutonidāno
vinicchayā vāpi kuto pahūtā,
kodho mosavajjañca kathaṅkathā ca
ye cāpi3 dhammā samaṇena vuttā.

chando nu lokasmiṁ - kutonidānoti - chando kutonidāno kuto jāto kuto sañjāto kuto nibbatto kuto abhinibbatto kuto pātubhūto kinnidāno kiṁsamudayo kiñjātiko kimpabhavoti chandassa mūlaṁ pucchati hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvatā, ajjhesati4, pasādetīti - chando nu lokasmiṁ kutonidāno.

vinicchayā vāpi kuto pahūtāti - vinicchayā kuto pahūtā kuto jātā kuto sañjāto kuto nibbattā kuto abhinibbatto kuto pātubhūto kinnidānā kiṁsamudayā kiñjātikā kimpabhavāti vinicchayānaṁ mūlaṁ pucchati hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvatā, ajjhesati, pasādetīti - vinicchayā vāpi kuto pahūtā.

kodho mosavajjañca kathaṅkathā cāti ' kodho'ti - yo evarūpo cittassa āghāto paṭighāto paṭighaṁ paṭivirodho kopo pakopo sampakopo, doso padoso sampadoso, cittassa byāpatti [pts page 265] [\q 265/]      manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho caṇḍikkaṁ asuropo anattamanatā cittassa[a]; mosavajjaṁ vuccati musāvādo, kathaṁkathā vuccati vicikicchā'ti - kodho mosavajjañca kathaṁkathā ca.

1. vuccati - sa 2. niṭṭhā parāyanā hontīti - machasaṁ. niṭṭhā honti parāyaṇā honti - sa mu11. 3. vāpi - syā. [pts.] sa. 4. ajjhosati sīmu. 11
[a.] dhammasaṅgaṇi nikkhepakaṇḍa.

[bjt page 360] [\x 360/]
ye cāpi dhammā samaṇena vuttā'ti - 'ye cāpī'ti ye kodhena ca mosavajjena ca kathaṁkathāya ca sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇā, ime vuccanti 'ye cāpi dhammā' athavā, ye te kilesā aññajātikā aññavihitakā, ime vuccanti 'ye cāpi dhammā' samaṇena vuttāti samaṇena samitapāpena brāhmaṇena bāhitapāpadhammena1 bhikkhunā bhinnakilesamūlena sabbakusalamūlabandhanā2 pamuttena vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitāti - 'ye cāpi dhammā samaṇena vuttā'.

tenāha bhagavā:
" chando nu lokasmiṁ kutonidāno
vinicchayā cāpi kuto pahutā,
kodho mosavajjañca kathaṁ kathā ca
ye cāpi dhammā samaṇena vuttā"ti.

11 - 6
sātaṁ asātanti yamāhu loke
tamūpanissāya pahoti chando,
rūpesu disvā vibhavaṁ bhavañca
vinicchayaṁ kurute3 jantu loke.

sātaṁ asātanti yamāhu loketi - ' sāta'nti sukhā ca vedanā iṭṭhañca vatthu, 4 asātanti dukkhā ca vedanā aniṭṭhañca vatthu; yamāhu loketi yaṁ āhaṁsu yaṁ kathenti yaṁ bhaṇanti yaṁ dīpayanti yaṁ voharantīti - ' sātaṁ asātanti yamāhu loke. '
[pts page 266] [\q 266/]

rūpesu disvā vibhavaṁ bhavañcā'ti - ' rūpesū'ti cattāro ca mahābhūtā catunnañca mahābhūtānaṁ upādāya rūpaṁ. katamo rūpānaṁ bhavo? yo rūpānaṁ bhavo jāti sañjāti nibbatti abhinibbatti pātubhāvo; ayaṁ rūpānaṁ bhavo. katamo rūpānaṁ vibhavo? yo rūpānaṁ khayo vayo bhedo paribhedo aniccatā antaradhānaṁ; ayaṁ rūpānaṁ vibhavo. rūpesu disvā vibhavaṁ bhavañcā'ti rūpesu bhavañca vibhavañca disvā passitvā tulayitvā tīrayitvā vibhāvayitvā vibhūtaṁ katvāti - ' rūpesu disvā vibhavaṁ bhavañca. '

1. bāhitapāpena - syā . 2. sabbākusalabandhanā - sa. 3. kubbati - machasaṁ. 4. vatthuṁ - sīmu. 11.

[bjt page 362] [\x 362/]

vinicchayaṁ kurute jantu loketi - ' vinicchayā'ti dve vinicchayā taṇhāvinicchayo ca diṭṭhivinicchayo ca. kathaṁ taṇhāvinicchayaṁ karoti? idhekaccassa anuppannā ceva bhogā1na uppajjanti; uppannā ca bhogā parikkhayaṁ gacchanti; tassa evaṁ hoti: 'kena nu kho me upāyena anuppannā ceva bhogā na uppajjanti? uppannā ca bhogā parikkhayaṁ gacchantī'ti. tassa pana evaṁ hoti: ' surāmerayamajjapamādaṭṭhānānuyogaṁ anuyuttassa me anuppannā ceva bhogā na uppajjanti; uppannā ca bhogā parikkhayaṁ gacchanti. vikālavisikhācariyānuyogaṁ anuyuttassa me anuppannā ceva bhogā na uppajjanti; uppannā ca bhogā parikkhayaṁ gacchanti. samajjābhicaraṇaṁ anuyuttassa me - jūtappamādaṭṭhānānuyogaṁ anuyuttassa me - pāpamittānuyogaṁ anuyuttassa me anuppannā ceva bhogā na uppajjanti; uppannā ca bhogā parikkhayaṁ gacchanti, ālassānuyogaṁ2 [pts page 267] [\q 267/]      anuyuttassa me anuppannā ceva bhogā na uppajjanti; uppannā ca bhogā parikkhayaṁ gacchantī'ti evaṁ ñāṇaṁ katvā cha bhogānaṁ apāyamukhāni na sevati. cha bhogānaṁ āyamukhāni sevati. evampi taṇhāvinicchayaṁ karoti.

athavā kasiyā vā vaṇijjāya vā gorakkhena vā issattena vā rājaporisena3 vā sippaññatarena vā paṭipajjati. evampi taṇhāvinicchayaṁ karoti. kathaṁ diṭṭhivinicchayaṁ karoti" cakkhusmiṁ uppanne jānāti 'attā me uppanno'ti. cakkhusmiṁ antarahite jānāsi 'attā me antarahito, vigato me attā'ti, evampi diṭṭhivinicchayaṁ karoti. sotasmiṁ - ghānasmiṁ - jivhāya - kāyasmiṁ - rūpasmiṁ - saddasmiṁ - gandhasmiṁ rasasmiṁ - phoṭṭhabbasmiṁ uppanne jānāti 'attā me antarahito, vigato me attā'ti. evampi diṭṭhivinicchayaṁ karoti, janeti sañjaneti nibbatteti abhinibbatteti. jantūti satto naro mānavo poso puggalo jīvo jāgu jantu indagu manujo; loke'ti apāyaloke manussaloke devaloke khandhaloke dhātuloke āyatanaloketi' 'vinicchayaṁ kurute jantu loke. '
tenāha bhagavā:

sātaṁ asātanti yamāhu loko
tamūpanissāya pahoti chando,
rūpesu disvā vibhavaṁ bhavañca
vinicchayaṁ kurute3 jantu loke.

11 - 7
kodho mosavajjañca kathaṅkathā ca
etepi dhammā dvayameva sante,
kathaṁkathī ñāṇapathāya sikkhe
√atvā pavuttā samaṇena dhammā.

1. lobhā. - sīmu. 11 2. ālasānuyogaṁ - machasaṁ. 3. rājaporissena - sīmu. 114. kubbati - machasaṁ.

[bjt page 364] [\x 364/]
kodho mosavajjañca kathaṅkathā cāti - 'kodho'ti yo evarūpo cittassa āghāto paṭighāto paṭighaṁ paṭivirodho kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho caṇḍikkaṁ asuropo anattamanatā cittassa[a]; mosavajjaṁ vuccati musāvādo, [pts page 268] [\q 268/]      kathaṁkathā vuccati vicikicchā; iṭṭhaṁ vatthuṁ nissāyapi kodho jāyati; aniṭṭhaṁ vatthuṁ nissāyapi kodho jāyati. iṭṭhaṁ vatthuṁ nissāyapi musāvādo uppajjati. aniṭṭhaṁ vatthuṁ nissāyapi musāvādo uppajjati, iṭṭhaṁ vatthuṁ nissāyapi kathaṅkathā uppajjati, aniṭṭhaṁ vatthuṁ. nissāyapi kathaṅkathā uppajjati.

kathaṁ aniṭṭhaṁ vatthuṁ nissāya kodho jāyati? pakatiyā aniṭṭhaṁ vatthuṁ nissāya kodho jāyati: anatthaṁ me acarīti kodho jāyati. anatthaṁ me caratīti kodho jāyati. anatthaṁ me carissatīti kodho jāyati. piyassa me manāpassa anatthaṁ acari - anatthaṁ carati - anatthaṁ carissatīti kodho jāyati. appiyassa me amanāpassa atthaṁ acari - atthaṁ carati - atthaṁ carissatīti kodho jāyati. evaṁ aniṭṭhaṁ vatthuṁ nissāya kodho jāyati. kathaṁ iṭṭhaṁ vatthuṁ nissāya kodho jāyati? iṭṭhaṁ vatthuṁ acchedasaṅkinopi1kodho jāyati, acchiddantepi kodho jāyati, acchinnepi kodho jāyati. iṭṭhaṁ vatthuṁ vipariṇāmasaṅkinopi kodho jāyati. vipariṇamantepi kodho jāyati. vipariṇatepi kodho jāyati. evaṁ iṭṭhaṁ vatthuṁ nissāya kodho jāyati.

kathaṁ aniṭṭhaṁ vatthuṁ nissāya musāvādo uppajjati? idhekacco andubandhanena2 vā baddho3 tassa bandhanassa mokkhatthāya sampajānamusā bhāsati. rajjubandhanena vā baddho, 3 saṅkhalikabandhanena vā baddho, vettabandhanena vā baddho, latābandhanena vā baddho, pakkhepabandhanena vā baddho, parikkhepabandhanena vā baddho, gāmanigamanagarajanapadaraṭṭhabandhanena vā baddho, janapadabandhanena vā baddho, tassa bandhanassa mokkhatthāya sampajānamusā bhāsati. [pts page 269] [\q 269/]      evaṁ aniṭṭhaṁ vatthuṁ nissāya musāvādo uppajjati. kathaṁ iṭṭhaṁ vatthuṁ nissāya musāvādo uppajjati? idhekacco manāpikānaṁ4 rūpānaṁ hetu sampajānamusā bhāsati, manāpikānaṁ saddānaṁ - gandhānaṁ - rasānaṁ phoṭṭhabbānaṁ hetu - cīvarahetu - piṇḍapātahetu - senāsanahetu - gilānapaccayabhesajjaparikkhārahetu sampajānamusā bhāsati, evaṁ iṭṭhaṁ vatthuṁ nissāya musāvādo uppajjati. kathaṁ aniṭṭhaṁ vatthuṁ nissāya kathaṅkathā uppajjati? 'muccissāmi5 nu ko cakkhurogato, na nu kho muccissāmi cakkhurogato, kāyarogato, sīsarogato, kaṇṇarogato, mukharogato, muccissāmi 5 nu kho dantarogato, na nu kho muccissāmi dantarogato'ti evaṁ aniṭṭhaṁ vatthuṁ nissāya kathaṅkathā uppajjati. kathaṁ iṭṭhaṁ vatthuṁ nissāya kathaṅkathā uppajjati? 'labhissāmi nu kho manāpiye6 rūpe, na nu kho labhissāmi manāpiye rūpe, labhissāmi nu kho manāpiye6jadde, gandhe, rase, phoṭṭhabbe, kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāra'nti evaṁ iṭṭhaṁ vatthuṁ nissāya kathaṅkathā uppajjatī'ti - kodho mosavajjañca kathaṅkathā ca.
1. vatthucchedasaṅkinopi - syā. 2. addubandhanena - syā. [pts]. 3. bandho - syā [pts] 4. manāpānaṁ - sīmu. 11 5. muñcissāmisīmu11. 6. manāpike - machasaṁ.

[bjt page 366] [\x 366/]
vatepi dhammā dvayameva santeti - sātāsāte sante sukhadukkhe1 sante somanassadomanasse sante iṭṭhāniṭṭhe sante anunayapaṭighe sante saṁvijjamāne atthi upalabbhamāneti - etepi dhammā dvayameva sante.

kathaṅkathī ñāṇapathāya sikkheti - ñāṇampi ñāṇapatho ñāṇassa ārammaṇampi ñāṇapatho; ñāṇasahabhunopi dhammā ñāṇapatho; yathā ariyamaggo ariyapatho, devamaggo devapatho, brahmamaggo brahmapatho; evameva ñāṇampi ñāṇapatho, ñāṇassa ārammaṇampi ñāṇapatho, ñāṇasahabhunopi dhammā ñāṇapatho; sikkheti [pts page 270] [\q 270/]      tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti pātimokkhasaṁvarasaṁvuto viharati, ācāragocarasampanno aṇumattesu vajjesu bhayadassāvī, samādāya sikkhati sikkhāpadesu; khuddako sīlakkhandho mahanto sīlakkhandho sīlaṁ patiṭṭhā ādi caraṇaṁ saṁvaro mukhaṁ pamukhaṁ kusalānaṁ dhammānaṁ samāpattiyā, ayaṁ adhisīlasikkhā.

katamā adhicittasikkhā? idha bhikkhu vivicceva kāmehi -
- pe -
ayaṁ adhicittasikkhā.

katamā adhipaññāsikkhā? idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā: so idaṁ dukkhanti yathābhūtaṁ pajānāti - pe -
ayaṁ dukkhanirodhagāminī paṭipadā'ti yathābhūtaṁ pajānāti; ime āsavā'ti yathābhūtaṁ pajānāti - pe -
ayaṁ āsavanirodhagāminī paṭipadā'ti yathābhūtaṁ pajānāti, ayaṁ adhipaññāsikkhā.

kathaṅkathī ñāṇapathāya sikkheti - kathaṅkathī puggalo sakaṅkho savilekho sadveḷhako savicikiccho ñāṇādhigamāya ñāṇapusanāya2 ñāṇasacchikiriyāya adhisīlampi sikkheyya, adhicittampi sikkheyya, adhipaññampi sikkheyya; imā tisso sikkhāyo āvajjanto sikkheyya, jānanto sikkheyya, passanto sikkheyya, paccāvekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya. cittaṁ samādahanto sikkheyya. paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya [pts page 271] [\q 271/]      ācareyya samācareyya, samādāya vatteyyā'ti - kathaṅkathī ñāṇapathāya sikkhe.

1. sukhāsukhe - syā. 2. √āṇadassanāya - sa

[bjt page 368] [\x 368/]
√atvā pavuttā samaṇena dhammāti - ' ñatvā'ti ñatvā jānitvā tulayitvā tīrayitvā vibhāvayitvā vibhūtaṁ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā' sabbe saṅkhārā aniccā'ti ñatvā jānitvā tulayitvā tīrayitvā vibhāvayitvā vibhūtaṁ katvā, vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā. sabbe saṅkhārā dukkhāti - sabbe dhammā anattāti - avijjāpaccayā saṅkhārāti - pe -
saṅkhāranirodhoti - pe -
idaṁ dukkhanti - pe - ayaṁ dukkhanirodhagāminī paṭipadā ti.
ime āsavāti - pe - ayaṁ āsavanirodhagāminī paṭipadāti, ime dhammā abhiññeyyāti, ime dhammā pariññeyyāti, ime dhammā pahātabbāti, ime dhammā sacchikātabbā'ti, channaṁ phassāyatanānaṁ samudayañca atthaṅgamañca assādañca ādīnavañca nissaraṇañca, pañcannaṁ upādānakkhandhānaṁ - catunnaṁ mahābhūtānaṁ 'yaṁ kiñci samudayadhammaṁ sabbaṁ taṁ nirodhadhamma'nti ñatvā jānitvā tulayitvā tīrayitvā vibhāvayitvā vibhūtaṁ katvā, vuttā pavuttā ācikkhitā desitā paññāpitā paṭṭhapitā vivaṭā vibhattā uttānīkatā pakāsitā. vuttaṁ hetaṁ bhagavatā' " abhiññāyāhaṁ bhikkhavo dhammaṁ desemi; no anabhiññāya. sanidānāhaṁ bhikkhave dhammaṁ desemi; no anidānaṁ. sappāṭihāriyāhaṁ bhikkhave dhammaṁ desemi; no appāṭihāriyaṁ. tassa mayhaṁ bhikkhave abhiññāya dhammaṁ desayato no anabhiññāya, sanidānaṁ dhammaṁ desayato no anidānaṁ, sappāṭihāriyaṁ dhammaṁ [pts page 272] [\q 272/]      no appāṭihāriyaṁ, karaṇīyo ovādo; karaṇīyā anusāsanī. alañca pana vo bhikkhave1 tuṭṭhiyā alaṁ pāmojjāya2 alaṁ somanassāya 'sammāsambuddho bhagavā. svākkhāto3 dhammo, supaṭipanno saṅgho'ti imasmiñca pana veyyākaraṇasmiṁ bhaññamāne dasasahassī 4 lokadhātu akampitthā"ti [a] - ñatvā pavuttā samaṇena dhammā.

tenāha bhagavā:
"kodho mosavajjañca kathaṅkathā ca
etepi dhammā dvayameva sante,
kathaṁkathī ñāṇapathāya sikkhe
√atvā pavuttā samaṇena dhammā"ti.

11 - 8
sātaṁ asātañca kutonidānā?
kismiṁ asante na bhavanti hete,
vibhavaṁ bhavañcāpi yametamatthaṁ
etaṁ me pabrūhi yatonidānaṁ

1, bhikkhave vo. - sīmu11 2. attamanatā - ani. 3. bhagavatā dhammo - ati 4. sahassī - ani.
[a] aṅguttara - tikanipāta - gharaṇḍuvagga.

[bjt page 370] [\x 370/]

sātaṁ asātañca kutonidānāti - sātā asātā kutonidānā? kuto jātā? kuto sañjātā? kuto nibbattā? kuto abhinibbattā? kuto pātubhūtā? kinnidānā? kiṁsamudayā? kiñjātikā kimpabhavāti sātāsātānaṁ mūlaṁ pucchati - pe -
samudayaṁ pucchati papucchati yāvatā ajjhesati pasādetīti - 'sātaṁ asātañca kutonidānā. '

kismiṁ asante na bhavanti heteti - 'kismiṁ asante asaṁvijjamāne natthi anupalabbhamāne sātā (asātā) na bhavanti, na jāyanti, na sañjāyanti, na nibbattanti, na abhinibbattantīti - 'kismiṁ asante na bhavanti hete. '

vibhavaṁ bhavañcāpi yametamatthanti - katamo sātāsātānaṁ bhavo? yo sātāsātānaṁ bhavo pabhavo jāti sañjāti nibbatti abhinibbatti pātubhāvo, ayaṁ sātāsātānaṁ bhavo. katamo [pts page 273] [\q 273/]      sātāsātānaṁ vibhavo? yo sātāsātānaṁ khayo vayo bhedo paribhedo aniccatā antaradhānaṁ. ayaṁ sātāsātānaṁ vibhavo;. yametamatthanti yaṁ paramatthanti - 'vibhavaṁ bhavañcāpi yametamatthaṁ. '

etaṁ me pabrūhi. yatonidānanti - 'eta'nti2 yaṁ pucchāmi, yaṁ yācāmi, yaṁ ajjhesāmi, 1 yaṁ pasādemi; pabrūhīti brūhi vadehi ācikkha desehi paññapehi paṭṭhapehi vivara vibhaja uttānīkarohi pakāsehī'ti etaṁ me pabrūhi; yatonidānanti yannidānaṁ yaṁ samudayaṁ yañjātikaṁ yampabhavanti - 'etaṁ me pabrūhi yatonidānaṁ. '

tenāha so nimmito:

sātaṁ asātañca kutonidānā?
kismiṁ asante na bhavanti hete,
vibhavaṁ bhavañcāpi yametamatthaṁ
etaṁ me pabrūhi yatonidānaṁ
11 - 9

phassanidānaṁ sātaṁ asātaṁ
phasse asante na bhavanti hete,
vibhavaṁ bhavaṁ cāpi yametamatthaṁ
etaṁ te pabrūmi itonidānaṁ.
1. ajjhosāmi - sīmu11. machasaṁ. 2. etaṁ meti - sīmu1

[bjt page 372] [\x 372/]
phassanidānaṁ sātaṁ asātanti - sukhavedanīyaṁ phassaṁ paṭicca uppajjati sukhā vedanā. yā tasseva sukhavedanīyassa phassassa nirodhā yaṁ tajjaṁ vedayitaṁ sukhavedanīyaṁ phassaṁ paṭicca uppannā sukhavedanā, sā nirujjhati, sā vūpasammati, dukkhavedanīyaṁ phassaṁ paṭicca uppajjati dukkhā vedanā. yā tasseva dukkhavedanīyassa phassassa nirodhā yaṁ tajjaṁ vedayitaṁ dukkhavedanīyaṁ [pts page 274] [\q 274/]      phassaṁ paṭicca uppannā dukkhā vedanā, sā nirujjhati; sā vūpasammati1. adukkhamasukhavedanīyaṁ phassaṁ paṭicca uppajjati adukkhamasukhā vedanā. yā tasseva adukkhamasukhavedanīyassa phassassa nirodhā yaṁ tajjaṁ vedayitaṁ adukkhamasukhavedanīyaṁ phassaṁ paṭicca uppannā adukkhamasukhā vedanā, sā nirujjhati; vūpasammati. phassanidānaṁ sātaṁ asātanti sātāsātā phassanidānā phassasamudayā phassajātikā phassapabhavā'ti - ' phassanidānaṁ sātaṁ asātaṁ. '

phasse asante na bhavanti heteti - phasse asante asaṁvijjamāne natthi anupalabbhamāne sātā asātā na bhavanti nappabhavanti na jāyanti na sañjāyanti na nibbattanti nābhinibbattanti na pātubhavantī'ti - 'phasse asante na bhavanti hete. '

vibhavaṁ bhavañcāpi yametamatthanti - bhavadiṭṭhipi phassanidānā vibhavadiṭṭhipi phassanidānā; yametamatthanti yaṁ paramatthanti - 'vibhavaṁ bhavaṁ cāpi yametamatthaṁ. '

etaṁ te pabrūmi itonidānanti - ' eva'nti yaṁ pucchasi, yaṁ yācasi, yaṁ ajjhesasi, yaṁ pasādesi; pabrūmīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti 'etaṁ te pabrūmi. ' itonidānanti ito phassanidānaṁ phassasamudayaṁ phassajātikaṁ phassapabhavanti - 'etaṁ te pabrūmi itonidānaṁ. '

tenāha bhagavā:
phassanidānaṁ sātaṁ asātaṁ
phasse asante na bhavanti hete,
vibhavaṁ bhavi cāpi yametamatthaṁ
etaṁ te pabrūmi itonidānaṁ.

11 - 10

phasso [pts page 275] [\q 275/]      nu lokasmiṁ kutonidāno
pariggahā cāpi kuto pahūtā.
kismiṁ asante na mamattamatthi
kismiṁ vibhūte na phusanti phassā.

[bjt page 374] [\x 374/]
phasso nu lokasmiṁ kutonidānoti - phasso kuto nidāno? kuto jāto? kuto sañjāto? kuto nibbatto? kuto abhinibbatto? kuto pātubhūto? kinnidāno? kiṁ samudayo? kiñjātiko? kimpabhavoti phassassa mūlaṁ pucchati, hetuṁ pucchati nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati, yāvati, ajjhesati2, pasādetīti - 'phasso nu lokasmiṁ kutonidāno'.

pariggahā cāpi kuto pahūtāti - pe - samudayaṁ pucchati papucchati yāvati ajjhesati pasādetīti - 'pariggahā cāpi kuto pahūtā.'

kismiṁ asante na mamattamatthīti - kismiṁ asante asaṁvijjamāne1 anupalabbhamāne mamattā natthi na santi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - kismiṁ asante na mamattamatthi.

kismiṁ vibhūte na phusanti phassāti - kismiṁ vibhūte vibhāvite atikkante samatikkante vītivatte phassā na phusatī'ti - kismiṁ vibhūte na phusanti phassā.

tenāha so nimmito:

phasso nu lokasmiṁ kutonidāno
pariggahā cāpi kuto pahūtā.
kismiṁ asante na mamattamatthi
kismiṁ vibhūte na phusanti phassā.

11 - 11

nāmañca rūpañca paṭicca phasso
icchānidānāni pariggahāni.
icchāya'santyā na mamattamatthi
rūpe vibhūte na phusanti phassā.

[pts page 276] [\q 276/]
nāmañca rūpañca paṭicca phassoti - cakkhuṁ ca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso; cakkhu ca2 rūpā ca rūpasmiṁ, cakkhusamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso;

1. asaṁvijjamāne natthi - machasaṁ sīmu. 11 2. cakkhuṁ ca sīmu11

[bjt page 376] [\x 376/]

sotañca paṭicca sadde ca uppajjati sotaviññāṇaṁ, tiṇṇaṁ saṅgati phasso; sotañca saddā ca rūpasmiṁ. sotasamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso. ghānaṁ ca paṭicca gandhe ca uppajjati ghānaviññāṇaṁ, tiṇṇaṁ saṅgati phasso; ghānañca gandhā ca rūpasmiṁ, ghānasamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso; jivhañca paṭicca rase ca uppajjati jivhāsamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso. kāyañca paṭicca phoṭṭhabbe ca uppajjati kāyaviññāṇaṁ, tiṇṇaṁ saṅgati phasso; kāyo ca phoṭṭhabbā ca rūpasmiṁ kāyasamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso. manañca paṭicca dhamme ca uppajjati manoviññāṇaṁ, tiṇṇaṁ saṅgati phasso; vatthurūpaṁ rūpasmiṁ, dhammā rūpino rūpasmiṁ, manosamphassaṁ ṭhapetvā sampayuttakā dhammā nāmasmiṁ, evampi nāmañca rūpañca paṭicca phasso.

icchānidānāni pariggahānīti - 'icchā ' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ, pariggahāti dve pariggahā: taṇhāpariggaho ca diṭṭhipariggaho ca katamaṁ taṇhāpariggaho? yāvatā taṇhāsaṁkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, ayaṁ taṇhāpariggaho

ayaṁ diṭṭhipariggaho. vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, ayaṁ diṭṭhipariggaho. icchānidānāni pariggahānīti pariggahā icchānidānā icchāhetukā icchāpaccayā icchākāraṇā icchāpabhavāti - icchānidānāni pariggahāni.

icchāya'santyā na mamattamatthī'ti - 'icchā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ;

'mamattā'ti dve mamattā: taṇhāmamattañca diṭṭhimamattañca.
[pts page 276] [\q 276/]
katamaṁ taṇhāmamattaṁ? yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhāmamattaṁ.

katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhimamattaṁ. icchāya'santyā na mamattamatthīti icchāya asantyā asaṁvijjamānāya natthi anupalabbhamānāya mamattaṁ natthi na santi na saṁvijjanti nūpalabbhanti, pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - icchāya'santyā na mamattamatthi. rūpe vibhūte na phusanti phassāti - 'rūpe'ti ca cattāro ca mahābhūtā cataṇṇañca mahābhūtānaṁ upādāya rūpaṁ; rūpe vibhūteti catuhākārehi rūpaṁ vibhūtaṁ hoti. √ātavibhūtena1 tīraṇavibhūtena pahānavibhūtena samatikkamavibhūtena. kathaṁ ñātavibhūtena2 rūpaṁ vibhūtaṁ hoti? rūpaṁ jānāti yaṁ kiñci rūpaṁ, sabbaṁ rūpaṁ cattāri ca mahābhūtāni catuṇṇañca mahābhūtānaṁ upādāya rūpanti jānāti passati.

1. √āṇavibhūtena - sīmu. 11. √ātavītivattena - sa 2. √āṇavibhūtena - sīmu. 11

[bjt page 378] [\x 378/]

evaṁ ñātavibhūtena rūpaṁ vibhūtaṁ hoti. kathaṁ tīraṇavibhūtena rūpaṁ vibhūtaṁ hoti? evaṁ ñātaṁ katvā rūpaṁ tīreti; aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅgurato1 addhuvato atāṇato alenato asaraṇato rittato tucchato suññato anattato ādīnavato vipariṇāmadhammato asārakato2 aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato sokaparidevadukkhadomanassūpāyāsadhammato saṅkilesikadhammato samudayato atthaṅgamato assādato3 ādīnavato nissaraṇato tīreti. evaṁ tīraṇavibhūtena rūpaṁ vibhūtaṁ hoti. [pts page 278] [\q 278/]      kathaṁ pahānavibhūtena rūpaṁ vibhūtaṁ hoti? evaṁ tīrayitvā rūpe chandarāgaṁ pajahati, vinodeti, byantīkaroti, anabhāvaṁ gameti. vuttaṁ hetaṁ bhagavatā: "ye bhikkhave rūpe chandarāgo, taṁ pajahatha; evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ4 anabhāvakataṁ āyatiṁ anuppādadhamma"nti. [a] evaṁ pahānavibhūtena rūpaṁ vibhūtaṁ hoti. kathaṁ samatikkamavibhūtena rūpaṁ vibhūtaṁ hoti? catasso arūpasamāpattiyo paṭiladdhassa rūpā vibhūtā honti vibhāvitā atikkantā samatikkantā vītivattā. evaṁ samatikkamavibhūtena rūpaṁ vibhūtaṁ hoti. imehi catuhi kāraṇehi rūpaṁ vibhūtaṁ hoti. rūpe vibhūte na phusanti phassāti rūpe vibhūte vibhāvite atikkante samatikkante vītivatte pañca phassā na phusanti: cakkhusamphasso sotasamphasso ghānasamphasso jivhāsamphasso kāyasamphasso - rūpe vibhūte na phusanti phassā.

tenāha bhagavā:
"nāmañca rūpañca paṭicca phasso
icchānidānāni pariggahāni,
icchāya'santyā na mamattamatthi
rūpe vibhūte na phusanti phassā"ti.

11 - 12

kathaṁ sametassa vibhoti rūpaṁ
sukhaṁ dukhaṁ5 vāpi kathaṁ vibhoti,
etaṁ me pabrūhi yathā vibhoti
taṁ jānissāma iti6 me mano ahū.

1. pabhaṅgato - [pts.] pabhaṅguto - sa 2. asaraṇato - syā 3. asārato - sīmu 11 4. tālavatthukataṁ - sa 5. dukkhaṁ - syā manupa [pts.] dukhañcāpi - machasaṁ. 6. jānissamāti - sīmu 11 machasaṁ [a.] khandhasaṁyutta - bhāravagga.

[bjt page 380] [\x 380/]

kathaṁ sametassa vibhoti rūpanti - 'kathaṁ sametassā'ti kathaṁ sametassa, kathaṁ paṭipannassa, kathaṁ irīyantassa, kathaṁ vattantassa, kataṁ pālentassa, kathaṁ yapentassa, [pts page 279] [\q 279/]      kathaṁ yāpentassa rūpaṁ vibhoti, vibhāvīyati1 atikkamīyati2 samatikkamīyati, vītivattīyatīti - kathaṁ sametassa vibhoti rūpaṁ.

sukhaṁ dukhaṁ vāpi kathaṁ vibhotīti - sukhaṁ ca dukkhaṁ ca kathaṁ vibhoti vibhāvīyati atikkamīyati samatikkamīyati vītivattīyatīti - sukhaṁ dukhaṁ vāpi kathaṁ vibhoti.

etaṁ me pabrūhi yathā vibhotīti - 'eta'nti yaṁ pucchāmi, yaṁ yācāmi, yaṁ ajjhesāmi3 yaṁ pasādemīti etaṁ; me pabrūhīti me pabrūhi ācikkha desehi paññapehi paṭṭhapehi vivara vibhaja uttānīkarohi pakāsehīti etaṁ me pabrūhi; yathā vibhotīti yathā vibhoti vibhāvīyati atikkamīyati samatikkamīyati vītivattīyatīti - etaṁ me pabrūhi yathā vibhoti.

taṁ jānissāma iti me mano ahūti - 'tañjānissāmā'ti taṁ jāneyyāma ājāneyyāma4 vijāneyyāma paṭivijāneyyāma paṭivijjheyyāmā'ti; taṁ jānissāma; iti me mano ahūti iti me mano ahū, iti me cittaṁ ahu, iti me saṅkappo ahu, iti me viññāṇaṁ ahūti - taṁ jānissāma iti me mano ahu.

tenāha so nimmito: kathaṁ sametassa vibhoti rūpaṁ
sukhaṁ dukhaṁ5 vāpi kathaṁ vibhoti,
etaṁ me pabrūhi yathā vibhoti
taṁ jānissāma iti6 me mano ahū.

11 - 13

na saññasaññī na visaññasaññī
nopi asaññī na vibhūtasaññī.
evaṁ sametassa vibhoti rūpaṁ
saññānidānā hi papañcasaṅkhā.

na saññasaññī na visaññasaññīti - saññasaññino vuccanti ye pakatisaññāya ṭhitā, napi so pakatisaññāya ṭhito; visaññāsaññino vuccanti ummattakā, ye ca khittacittā; [pts page 280] [\q 280/]      napi so ummattako, nopi khittacittoti - na saññasaññī na visaññasaññī.

1. vibhāviyyati sīmu11. [pts] 2. atikkamīyyati - sīmu 11 [pts] 3. ajjhosāmi - sīmu11. 4. pajāneyyāma - sa.

[bjt page 382] [\x 382/]
nopi asaññī na vibhūtasaññīti - asaññino vuccanti nirodhasamāpannā ye ca asaññasattā; napi so nirodhasamāpanno, napi asaññasatto. vibhūtasaññino vuccanti ye catuṇṇaṁ āruppasamāpattīnaṁ lābhino; napi so catuṇṇaṁ arūpasamāpattīnaṁ lābhīti nopi asaññī na vibhūtasaññī.

evaṁ sametassa vibhoti rūpanti - " idha bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhaṁ asukhaṁ upekkhasatipārisuddhiṁ catutthaṁ jhānaṁ upasampajja viharati. so evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite ānejjappatte ākāsānañcāyatanasamāpattipaṭilābhatthāya cittaṁ abhinīharati abhininnāmeti", āruppamaggasamaṅgīti. evaṁ sametassāti evaṁ paṭipannassa evaṁ irīyantassa evaṁ vattantassa evaṁ pālentassa evaṁ yapentassa evaṁ yāpentassa rūpaṁ vibhoti vibhāvīyati atikkamīyati samatikkamīyati vītivattīyatīti - evaṁ sametassa vibhoti rūpaṁ.

saññānidānā hi papañcasaṅkhāti - papañcā yeva papañcasaṅkhā; taṇhā papañcasaṅkhā, diṭṭhi papañcasaṅkhā, mānaṁ papañcasaṅkhā; saññānidānā saññāsamudayā saññājātikā saññāpabhavāti - saññānidānā hi papañcasaṅkhā.

tenāha bhagavā:
na saññasaññī na visaññasaññī
nopi asaññī na vibhūtasaññī.
evaṁ sametassa vibhoti rūpaṁ
saññānidānā hi papañcasaṅkhā.
11 - 14
yantaṁ [pts page 281] [\q 281/]      apucchimha akittayī no
aññaṁ taṁ pucchāma tadiṅgha brūhi,
ettāvataggaṁ nu1 vadanti heke
yakkhassa suddhiṁ idha paṇḍitā se
udāhu aññampi vadanti etto.

yantaṁ apucchimha akittayī noti - yantaṁ apucchimha ayācimha ajjhesimha pasādayimha; akittayi noti kittitaṁ ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti - yantaṁ apucchimha akittayī no.

1. no - sa [pts]

[bjt page 384] [\x 384/]
aññaṁ taṁ pucchāma tadiṅgha brūhīti - aññaṁ taṁ pucchāma, aññaṁ taṁ papucchāma, aññaṁ taṁ ajjhesāma, aññaṁ taṁ pasādema, uttariṁ taṁ pucchāma; tadiṅgha brūhīti iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti - aññaṁ taṁ pucchāma tadiṅgha brūhi.

ettāvataggaṁ nu vadanti heke yakkhassa suddhiṁ idha paṇḍitā seti eke samaṇabrāhmaṇā etā arūpasamāpattiyo aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ vadanti kathenti bhaṇanti dīpayanti voharanti. . yakkhassā'ti sattassa narassa mānavassa posassa puggalassa jīvassa jāgussa1 jantussa indagussa2 manujassa; suddhinti suddhiṁ visuddhiṁ parisuddhiṁ muttiṁ vimuttiṁ parimuttiṁ; idha paṇḍitā se'ti idha paṇḍitavādā thiravādā3 ñāyavādā hetuvādā lakkhaṇavādā kāraṇavādā ṭhānavādā sakāya laddhiyā'ti - 'ettāvataggaṁ nu vadanti heke yakkhassa suddhiṁ idha paṇḍitā se. '

udāhu aññampi vadanti etto'ti - udāhu eke samaṇabrāhmaṇā etā arūpasamāpattiyo atikkamitvā samatikkamitvā vītivattetvā, [pts page 282] [\q 282/]      etto arūpasamāpattito aññaṁ uttariṁ yakkhassa suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti - udāhu aññampi vadanti etto.
tenāha so nimmito:

"yantaṁ apucchimha akittayī no
aññaṁ taṁ pucchāma tadiṅgha brūhi,
ettāvataggaṁ nu vadanti he'ke
yakkhassa suddhiṁ idha paṇḍitā se
udāhu aññampi vadanti etto"ti.

11 - 15
ettāvataggampi vadanti he'ke
yakkhassa suddhiṁ idha paṇḍitā se,
tesaṁ paneke samayaṁ vadanti
anupādisese kusalāvadānā.

ettāvataggampi vadanti heke yakkhassa suddhiṁ idha paṇḍitā seti santeke samaṇabrāhmaṇā sassatavādā etā arūpasamāpattiyo aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ vadanti kathenti bhaṇanti dīpayanti voharanti; yakkhassā'ti sattassa narassa mānavassa posassa puggalassa jīvassa jāgussa1 jantussa indagussa2 manujassa; suddhinti suddhiṁ visuddhiṁ parisuddhiṁ muttiṁ vimuttiṁ parimuttiṁ; idha paṇḍitā se'ti idha paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyā'ti - ettāvataggampi vadanti heke yakkhassa suddhiṁ idha paṇḍitā se

1. jatussa - sīmu 11 jagussa - [pts] 2. hindagussa - pu dhīravādā - syā. - [pts]

[bjt page 386] [\x 386/]

tesaṁ paneke samayaṁ vadanti anupādisese kusalāvadānāti tesaṁ yeva samaṇabrāhmaṇānaṁ eke samaṇabrāhmaṇā ucchedavādā bhavatajjitā vibhavaṁ abhinandanti, te sattassa samaṁ upasamaṁ vūpasamaṁ nirodhaṁ paṭippassaddhinti vadanti. yato kiṁ bho ayaṁ attā kāyassa bhedā ucchijjati vinassati na hoti parammaraṇā, ettāvatā anupādiseso hoti. kusalāvadānāti kusalavādā [pts page 283] [\q 283/]      paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti - tesaṁ paneke - samayaṁ vadanti anupādisese kusalāvadānā.

tenāha bhagavā:

ettāvataggampi vadanti he'ke
yakkhassa suddhiṁ idha paṇḍitā se,
tesaṁ paneke samayaṁ vadanti
anupādisese kusalāvadānā.

11 - 16
ete ca ñatvā upanissitāti
√atvā muni nissaye so vimaṁsī,
√atvā vimutto na vivādameti1
bhavābhavāya na sameti dhīro.

ete ca ñatvā upanissitāti - 'ete'ti diṭṭhigatike; upanissitāti sassatadiṭṭhinissitā'ti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā, jānitvā tulayitvā tīrayitvā vibhāvayitvā vibhūtaṁ katvā'ti - ete ca ñatvā upanissitā"ti.

√atvā muni nissaye so vimaṁsī'ti - 'munī'ti monaṁ vuccati ñāṇaṁ na ussesu2 vadate munino samesu na omesūti - ' munī'ti monaṁ vuccati ñāṇaṁ " yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi" [a] tena ñāṇena samannāgato muni monappatto.

tīṇi moneyyāni: kāyamoneyyaṁ, vacīmoneyyaṁ, manomoneyyaṁ katamaṁ kāyamoneyyaṁ" tividhānaṁ kāyaduccaritānaṁ pahānaṁ kāyamoneyyaṁ. tividhakāyasucaritaṁ kāyamoneyyaṁ. kāyārammaṇañāṇaṁ kāyamoneyyaṁ. kāyapariññā kāyamoneyyaṁ. pariññāsahagato maggo kāyamoneyyaṁ. kāye chandarāgassa pahānaṁ kāyamoneyyaṁ kāyasaṅkhāranirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahāṇaṁ vacīmoneyyaṁ. catubbidhaṁ vacīsucaritaṁ vacīmoneyyaṁ. vācārammaṇaṁ ñāṇaṁ vacīmoneyyaṁ. vācāpariññā vacīmoneyyaṁ. pariññāsahagato maggo vacīmoneyyaṁ. vācāya chandarāgassa pahāṇaṁ vacīmoneyyaṁ. vacīsaṅkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ. tividhaṁ manosucaritaṁ manomoneyyaṁ. cittārammaṇaṁ ñāṇaṁ manomoneyyaṁ. cittapariññā manomoneyyaṁ. pariññāsahagato maggo manomoneyyaṁ. citte chandarāgassa pahānaṁ manomoneyyaṁ. cittasaṅkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. " kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ. [b]

6. kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu ninhātapāpaka" nti[c]

imehi tīhi moneyyehi dhammehi samannāgatā cha munayo: agāramunino anagāramunino sekhamunino asekhamunino paccekamunino munimunino.

katame anagāramunino? ye te agārikā diṭṭhapadā viññātasāsanā; ime agāramunino katame agāramunino " ye te pabbajitā diṭṭhapadā viññātasāsanā; ime anagāramunino. satta sekhā sekhamunino arahanto asekhamunino paccekabuddhā paccekamunino. munimunino vuccanti tathāgatā arahanto sammāsambuddhā.

7. " na monena1 muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so muni,
yo munāti ubho loke muni tena pavuccati[a.]

9. asatañca satañca ñatvā dhammaṁ ajjhattaṁ bahiddhā ca sabbaloke
devamanussehi pūjito yo saṅgajālamaticca so muni.
muni sassatadiṭṭhinissitāti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā vibhūtaṁ katvā; so vimaṁsī'ti paṇḍito paññavā buddhimā ñāṇī vibhāvī medhāvīti - ñatvā munī nissaye

1. napi vādameti - katthaci.

[bjt page 388] [\x 388/]
√atvā vimutto na vivādametīti - ñatvā jānitvā tulayitvā tīrayitvā vibhāvayitvā vibhūtaṁ katvā, vimutto'ti mutto vimutto suvimutto parimutto accantaanupādāvimokkhena, " sabbe saṅkhārā aniccā"ti ñatvā jānitvā tulayitvā tīrayitvā vibhāvayitvā vibhūtaṁ katvā mutto vimutto suvimutto parimutto accantaanupādāvimokkhena, " sabbe saṅkhārā dukkhā"ti - pe -
"yaṁ kiñci samudayadhammaṁ sabbantaṁ nirodhadhamma"nti [pts page 284] [\q 284/]      ñatvā: jānitvā tulayitvā tīrayitvā vibhāvayitvā vibhūtaṁ katvā, mutto vimutto suvimutto parimutto accantaanupādāvimokkhenāti - ñatvā vimutto; na vivādametī'ti - na kalahaṁ karoti, na medhagaṁ karoti. vuttaṁ hetaṁ bhagavatā: "evaṁ vimuttacitto kho aggivessana, bhikkhu na kenaci saṁvadati. na kenaci vivadati, yañca loke vuttaṁ. tena ca voharati aparāmasa"nti [a] ñatvā vimutto na vivādameti.

bhavābhavāya na sameti dhīro'ti - " bhavābhavāyā "ti bhavābhavāya1 kammabhavāya punabbhavāya kāmabhavāya; kammabhavāya kāmabhavāya punabbhavāya; rūpabhavāya kammabhavāya rūpabhavāya punabbhavāya; punappunabhavāya; punappunagatiyā punappunauppattiyā punappunapaṭisandhiyā punappunaattabhāvāya punappunābhinibbattiyā na sameti na samāgacchati na gaṇhāti na parāmasati nābhinivisati. dhīro'ti dhīro paṇḍito paññavā buddhimā ñāṇī vibhāvī medhāvī'ti - bhavābhavāya na sameti dhīro.

tenāha bhagavā:
ete ca ñatvā upanissitāti
√atvā muni nissaye so vimaṁsī,
√atvā vimutto na vivādameti1
bhavābhavāya na sameti dhīro.

kalahavivādasuttaniddeso samatto
ekādasamo.

12
cūlaviyūhasuttaniddeso

atha cūlaviyūhasuttaniddeso vuccati:
12 - 1
sakaṁ [pts page 285] [\q 285/]      sakaṁ diṭṭhiparibbasānā
viggayha nānā2 kusalā vadanti,
evaṁ pajānāti3 sa vedaa4 dhammaṁ
idaṁ paṭikkosamakevalī so.

1. bhavāya - sīmu 11.
[a] majjhimanikāya - dīghanakhasutta.
2. vādaṁ - katthaci. 3. yo evaṁ jānāti - syā machasaṁ 4. pavedī - katthaci.

[bjt page 390] [\x 390/]
sakaṁ sakaṁ diṭṭhiparibbasānā'ti - santeke samaṇabrāhmaṇā diṭṭhigatikā; te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti. yathā agārikā vā1 gharesu vasanti, sāpattikā vā āpattīsu vasanti, sakilesā vā kilesesu vasanti. evamevaṁ santeke samaṇabrāhmaṇā diṭṭhigatikā, te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā abhinivisitvā sakāya sakāya diṭṭhiyā vasanti saṁvasanti āvasanti parivasantīti - sakaṁ sakaṁ diṭṭhiparibbasānā.

viggayha nānā kusalā vadantī'ti - 'viggayhā'ti gahetvā uggahetvā gaṇhitvā parāmasitvā abhinivisitvā, nānā vadanti vividhaṁ vadanti aññamaññaṁ2 vadanti puthu3 vadanti na ekaṁ vadanti kathenti bhaṇanti dīpayanti voharanti. kusalā'ti kusalavādā paṇḍitavādā thiravādā ñāyavādā hetuvādā lakkhaṇavādā [pts page 286] [\q 286/]      kāraṇavādā ṭhānavādā sakāya laddhiyāti - viggayha nānā kusalā vadanti.

evaṁ pajānāti sa vedi dhammanti - yo idaṁ dhammaṁ diṭṭhiṁ paṭipadaṁ maggaṁ jānāti, so dhammaṁ vedi, aññāsi, apassi, paṭivijjhiti4 - evaṁ pajānāti sa vedi dhammaṁ.

idaṁ paṭikkosamakevalī soti - yo imaṁ dhammaṁ diṭṭhiṁ paṭipadaṁ maggaṁ paṭikkosati, akevalī so asamatto so aparipuṇṇo so, hīno nihīno omako lāmako chattako5 parittoti.

tenāha so nimmito:
sakaṁ sakaṁ diṭṭhiparibbasānā
viggayha nānā2 kusalā vadanti,
evaṁ pajānāti3 sa vedaa4 dhammaṁ idaṁ paṭikkosamakevalī so.

12 - 2
evampi viggayha vivādayanti
bālo paro akkusalo'ti1 cāhu,
sacco nu vādo katamo imesaṁ
sabbeva hi'me kusalāvadānā.

evampi viggayha vivādayantīti - evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti; ' na tvaṁ imaṁ dhammavinayaṁ ājānāsi - pe -
nibbeṭhehi vā sace pahosī [a] 'ti - evampi viggayha vivādayanti.

1. asārikā - sīmu11 2, aññāññaṁ - sa. 3. puthuṁ - sīmu11 4. paṭivijjhatīti - sīmu 11. 5. jatukko - sīmu11 chatukko - machasaṁ. [a] dīghanikāya - brahmajāla, sāmaññaphala, ambaṭṭha, saṅgīsutta.

[bjt page 392] [\x 392/]
bālo paro akakusaloti1 cāhūti - paro bālo hīno nihīno omako lāmako chattako paritto akusalo avidvā avijjāgato aññāṇī avibhāvī duppaññoti evamāhaṁsu, evaṁ kathenti, [pts page 287] [\q 287/]      evaṁ bhaṇanti, evaṁ dīpayanti, evaṁ voharantīti - bālo paro akusalo'ti cāhu.

sacco nu vādo katamo imesanti - imesaṁ samaṇabrāhmaṇānaṁ katamo sacco taccho tatho bhūto yāthāvo2 aviparītoti sacco nu vādo katamo imesaṁ.

sabbeva hi'me kusalāvadānāti - sabbepi ime samaṇabrāhmaṇā kusalavādā paṇḍitavādī thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti - sabbeva hi'me kusalāvadānā,

tenāha bhagavā:

evampi viggayha vivādayanti
bālo paro akusalo'ti1 cāhu,
sacco nu vādo katamo imesaṁ
sabbeva hi'me kusalāvadānā.

12 - 3
parassa ce dhammamanānujānaṁ 3
bālo mago4 hoti nihīnapañño,
sabbeva5 bālā sunihīnapaññā6
sabbe vime diṭṭhiparibbasānā.

parassa ce dhammamanānujānanti - parassa dhammaṁ paṭipadaṁ maggaṁ ananujānanto7 ananupassanto ananumananto ananumaññanto ananumodantoti - parassa ce dhammamanānujānaṁ.

bālo mago hoti nihīnapañño'ti - paro bālo hoti, hīno nihīno omako lāmako chattako paritto hīnapañño nihīnapañño omakapañño lāmakapañño chattakapañño parittapañño'ti - bālo mago hoti nihīnapañño.

sabbeva bālā sunihīnapaññāti - sabbavime samaṇabrāhmaṇā bālā hīnā nihīnā omakā lāmakā chattakā parittā, sabbeva hīnapaññā nihīnapaññā omakapaññā [pts page 288] [\q 288/]      lāmakapaññā chattakapaññā8 parittapaññā'ti - sabbeva bālā sunihīnapaññā.

1. akusaloti - syā. su. sa 2. yathāvo - sa 3. mananujānaṁ - manupa. 4. bālo mako - manupa. machasaṁ. [pts] 5. sabbepi me - sa 6. nihīnapaññā - manupa, 7. anānu - machasaṁ. sabbapadesu. 8. jatukkapaññā - sīmu11.

[bjt page 394] [\x 394/]

sabbevime diṭṭhiparibbasānā'ti - sabbevime samaṇabrāhmaṇā diṭṭhigatikā. te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā, sakāya sakāya diṭṭhiyā vasanti saṁvasanti āvasanti parivasanti. yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti, evamevaṁ sabbevime samaṇabrāhmaṇā diṭṭhigatikā. te dvāsaṭṭhiyā diṭṭhigatānaṁ aññataraññataradiṭṭhigataṁ gahetvā uggahetvā gaṇhitvā parāmasitvā abhinivisitvā, sakāya sakāya diṭṭhiyā vasanti saṁvasanti āvasanti parivasantīti. diṭṭhiparibbasānā.

tenāha bhagavā:
" parassa ce dhammamanānujānaṁ
bālo mago hoti nihīnapañño,
sabbeva bālā sunihīnapaññā
sabbevime diṭṭhiparibbasānā"ti.

12 - 4
sandiṭṭhiyā ceva na vevaditā1
saṁsuddhapaññā kusalā mutīmā,
kesaṁ na koci parihīnapañño
diṭṭhi hi tesampi tathā samattā.

sandiṭṭhiyā ceva na vevadātā 'ti - sakāya diṭṭhiyā sakāya khantiyā sakāya ruciyā sakāya laddhiyā, na vevadātā avodātā apariyodātā saṅkilesikāti - sandiṭṭhiyā ceva na vevadātā

saṁsuddhapaññā [pts page 289] [\q 289/]      kusalā mutīmāti - "saṁsuddhapaññā"ti suddhapaññā parisuddhapaññā odātapaññā pariyodātapaññā; athavā, suddhadassanā visuddhadassanā parisuddhadassanā vodātadassanā pariyodātadassanā'ti saṁsuddhapaññā; 'kusalā'ti kusalā paṇḍitā paññavanto buddhimanto ñāṇino vibhāvino medhāvinoti saṁsuddhapaññā kusalā; mutimā'ti mutimā paṇḍitā paññavanto buddhimanto ñāṇino vibhāvino medhāvinoti saṁsuddhapaññā kusalā mutīmā.

tesaṁ na koci parihīnapaññoti - tesaṁ samaṇabrāhmaṇānaṁ na koci hīnapañño nihīnapañño omakapañño lāmakapaññā lāmakapañño chattakapañño2 parittapañño atthi, sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti - tesaṁ na koci parihīnapañño.

diṭṭhi hi tesampi tathā samattāti - tesaṁ samaṇabrāhmaṇānaṁ diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti - diṭṭhi hi tesampi tathā samattā.

tenāha bhagavā:

sandiṭṭhiyā ceva na vevaditā1
saṁsuddhapaññā kusalā mutīmā,
kesaṁ na koci parihīnapañño
diṭṭhi hi tesampi tathā samattā.

1. sandiṭṭhiyā ce pana vevadātā - su. sandiṭṭhiyā ve na vevadātā - pu.
sandiṭṭhi yā ce pana vavadātā - [pts]. 2. jatukkapañño - sīmu. 11

[bjt page 396] [\x 396/]

12 - 5
na cāhametaṁ1 tathiyanti 2 brūmi
yamāhu bālā mithu aññamaññaṁ,
sakaṁ sakaṁ diṭṭhimakaṁsu saccaṁ
tasmā hi bāloti paraṁ dahanti.

na [pts page 290] [\q 290/]      cāhametaṁ tathiyanti brūmīti - 'nā'ti paṭikkhepo; 'eta'nti dvāsaṭṭhi diṭṭhigatāni; nāhaṁ vataṁ tacchaṁ tathaṁ bhūtaṁ yāthāvaṁ3 aviparītanti brūmi, ācikkhāmi, desemi, paññapemi, paṭṭhapemi, vivarāmi, vibhajāmi, uttānīkaromi, pakāsemīti - na cāhametaṁ tathiyanti brūmī.

yamāhu bālā mithu aññamaññanti - 'mithū'ti dve janā, dve kalahakārakā, dve bhaṇḍanakārakā, dve bhassakārakā, dve vivādakārakā, dve adhikaraṇakārakā, dve vādino, dve sallāpakā; te aññamaññaṁ bālato hīnato nihīnato omakato lāmakato chattakato parittato evamāhaṁsu, evaṁ kathenti, evaṁ bhaṇanti, evaṁ voharantīti yamāhu bālā mithu aññamaññaṁ.

sakaṁ sakaṁ diṭṭhimakaṁsu saccanti - sassato loke idameva saccaṁ moghamaññanti sakaṁ sakaṁ diṭṭhimakaṁsu saccaṁ. asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - sakaṁ sakaṁ diṭṭhimakaṁsu saccaṁ.
tasmā hi bāloti paraṁ dahantīti - 'tasmā'ti tasmā taṅkāraṇā taṁhetu tappaccayā tannidānā; paraṁ bālato hīnato nihīnato omakato lāmakato chattakato parittato; dahanti, passanti, dakkhanti, olokenti, nijjhāyanti, upaparikkhantī'ti - tasmā hi bālo'ti paraṁ dahanti.

tenāha bhagavā:

na cāhametaṁ1 tathiyanti 2 brūmi
yamāhu bālā mithu aññamaññaṁ,
sakaṁ sakaṁ diṭṭhimakaṁsu saccaṁ
tasmā hi bāloti paraṁ dahanti.

12 - 6
yamāhu [pts page 291] [\q 291/]      saccaṁ tathiyanti 4 eke
tamāhu aññe tucchaṁ musāti,
evampi viggayha vivādayanti5 kasmā na ekaṁ samaṇā vadanti.

1. na vāhametaṁ - su. sa. machasaṁ [pts] 2. tathavanti - manupa, tathivanti - pu. syā [pts]. 3. yathāvataṁ - sa. 4. tathavanti - manupa. machasaṁ 5. vivādiyanti - su. [pts]

[bjt page 398] [\x 398/]
yamāhu saccaṁ tathiyanti eketi - yaṁ diṭṭhiṁ paṭipadaṁ maggaṁ eke samaṇabrāhmaṇā idaṁ saccaṁ tathaṁ bhūtaṁ yāthāvaṁ1 aviparītanti evamāhaṁsu, evaṁ kathenti, evaṁ bhaṇanti evaṁ dīpayanti, evaṁ voharantīti - yamāhu saccaṁ tathiyanti eke.

tamāhu aññe tucchaṁ musātīti2 - tameva dhammaṁ diṭṭhiṁ paṭipadaṁ maggaṁ eke samaṇabrāhmaṇā tucchaṁ etaṁ musā etaṁ abhūtaṁ etaṁ alīkaṁ etaṁ ayāthāvaṁ etanti evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti - tamāhu aññe tucchaṁ musāti.

evampi viggayha vivādayantīti - evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti viggahaṁ karonti, vivādaṁ karonti, medhagaṁ karonti, 'na tvaṁ imaṁ dhammavinayaṁ ājānāsi micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante viparāvattaṁ. āropito te vādo. niggahītosi. cara vādappamokkhaya. nibbeṭhehi vā sace pahosī'ti - evampi viggayha vivādayanti. '

kasmā na ekaṁ samaṇā vadantīti - 'kasmā'ti kasmā kiṅkāraṇā kiṁhetu kimpaccayā kinnidānā kiṁsamudayā kiñjātiyā kimpabhavā na ekaṁ vadanti? nānā vadanti vividhaṁ vadanti? aññamaññaṁ vadanti? kathenti bhaṇanti dīpayanti voharantīti - kasmā na ekaṁ samaṇā vadanti.

tenāha so nimmito:

yamāhu [pts page 292] [\q 292/]      saccaṁ tathiyanti 4 eke
tamāhu aññe tucchaṁ musāti,
evampi viggayha vivādayanti5
kasmā na ekaṁ samaṇā vadanti.

12 - 7
ekaṁ hi saccaṁ na dutiyamatthi
yasmiṁ pajā no vivade pajānaṁ,
nānā te saccāni sayaṁ thunanti
tasmā na ekaṁ samaṇā vadanti.

ekaṁ hi saccaṁ na dutiyamatthīti - ekaṁ saccaṁ vuccati dukkhanirodho nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. athavā ekaṁ saccaṁ vuccati maggasaccaṁ niyyāṇasaccaṁ dukkhanirodhagāminīpaṭipadā ariyo aṭṭhaṅgiko maggo seyyathīdaṁ: sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhīti - ekaṁ hi saccaṁ na dutiyamatthi.
1. yathāvataṁ - sa 2. musāti - sīmu 11

[bjt page 400] [\x 400/]
yasmiṁ pajā no vivade pajānanti - ' yasmi'nti yasmiṁ sacce; 'pajā'ti sattādhivacanaṁ; 'pajānaṁ' yaṁ saccaṁ pajānantā vijānantā paṭivijānantā paṭivijjhantā na kalahaṁ kareyyuṁ, na bhaṇḍanaṁ kareyyuṁ, na viggahaṁ kareyyuṁ, na vivādaṁ kareyyuṁ, na medhagaṁ kareyyuṁ, kalahaṁ bhaṇḍanaṁ viggahaṁ vivādaṁ medhagaṁ pajaheyyuṁ, vinodeyyuṁ, byantīkareyyuṁ, anabhāvaṁ gameyyunti - yasmiṁ pajā no vivade pajānaṁ.

nānā te saccāni sayaṁ thunantīti - nānā te saccāni sayaṁ thunanti vadanti kathenti bhaṇanti dīpayanti voharanti, 'sassato loko idameva saccaṁ moghamaññanti, sayaṁ [pts page 293] [\q 293/]      thunanti, vadanti kathenti bhaṇanti dīpayanti voharantīti - nānā te saccāni sayaṁ thunanti.

tasmā na ekaṁ samaṇā vadantīti - 'tasmā'ti tasmā taṅkāraṇā taṁhetu tappaccayā tannidānā na ekaṁ vadanti, nānā vadanti, vividhaṁ vadanti, aññamaññaṁ vadanti puthu vadanti kathenti bhaṇanti dīpayanti voharantīti - tasmā na ekaṁ samaṇā vadanti

tenāha bhagavā:

ekaṁ hi saccaṁ na dutiyamatthi yasmiṁ pajā no vivade pajānaṁ,
nānā te saccāni sayaṁ thunanti
tasmā na ekaṁ samaṇā vadanti.

12 - 8
kasmā nu saccāni vadanti nānā
pavādiyā se kusalāvadānā,
saccāni sutāni1 bahūni nānā
udāhu te takkamanussaranti.

kasmā nu saccāni vadanti nānāti - ' kasmā'ti kasmā kiṁ kāraṇā kiṁhetu kimpaccayā kinnidānā saccāni nānā vadanti? vividhāni vadanti? aññamaññāni vadanti? puthūni vadanti kathenti bhaṇanti dīpayanti voharantīti - kasmā nu saccāni vadanti nānā.

pavādiyā se kusalāvadānāti - : pavādiyā se'ti vippavadantīti pi pavādiyā se; athavā sakaṁ sakaṁ diṭṭhigataṁ pavadanti kathenti bhaṇanti dīpayanti voharanti, - sassato loke idameva saccaṁ moghamaññanti sakaṁ sakaṁ diṭṭhimakaṁsu saccaṁ. asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti pavadanti kathenti bhaṇanti dīpayanti voharanti. kusalāvadānāti [pts page 294] [\q 294/]      kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā, sakāya laddhiyāti - pavādiyā se kusalāvadānā.
1. suttāni - syā. [pts]

[bjt page 402] [\x 402/]

saccāni sutāni bahūni nānāti - saccāni sutāni bahukāni nānāni vividhāni aññamaññāni puthūnīti - saccāni sutāni bahūni nānā.
udāhu te takkamanussarantī'ti - udāhu takkena vitakkena saṅkappena yāyanti nīyanti vuyhanti saṁhariyyantīti evampi - udāhu te takkamanussaranti. athavā takkapariyāhataṁ vīmaṁsānucaritaṁ sayampaṭibhānaṁ vadanti bhaṇanti dīpayanti voharantīti evampi - udāhu te takkamanussaranti.

tenāha so nimmito:
"kasmā nu saccāni vadanti nānā
pavādiyā se kusaḍalavadānā,
saccāni sutāni bahūni nānā
udāhu te takkamanussarantī"ti.

12 - 9

na heva saccāni bahūni nānā
aññatra saññāya niccāni loko,
takkañca diṭṭhīsu pakappayitvā
saccaṁ musāti dvayadhammamāhu.

na heva saccāni bahūni nānāti - na heva saccāni bahukāni nānāni vividhāni aññamaññāni puthūnīti - na heva saccāni bahūni nānā.

aññatra saññāya niccāni loketi - aññatra saññāya niccagāhā ekaññeva saccaṁ loke kathiyati1 bhaṇīyati2 dīpiyati3 voharīyati4 dukkhanirodho nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. athavā, ekaṁ saccaṁ vuccati maggasaccaṁ niyyānasaccaṁ dukkhanirodhagāminī paṭipadā ariyo aṭṭhaṅgiko maggo; seyyathīdaṁ? sammādiṭṭhi [pts page 295] [\q 295/]      - pe -
sammāsamādhīti - aññatra saññāya niccāni loke.

takkañca diṭṭhīsu pakappayitvā saccaṁ musāti dvayadhammamāhūti takkaṁ vitakkaṁ saṅkappaṁ takkayitvā vitakkayitvā saṅkappayitvā diṭṭhigatāni janenti sañjanenti nibbattenti abhinibbattenti; diṭṭhigatāni janetvā sañjanetvā nibbattetvā abhinibbattetvā 'mayhaṁ saccaṁ tuyhaṁ musā'ti evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti - takkañca diṭṭhīsu pakappayitvā saccaṁ musāti dvayadhammamāhu.

1. kathiyyati - sīmu11. kathiyati - [pts]. 2. bhaṇiyyati - sīmu. 11. bhaṇiyati - [pts]. 3. dīpiyyati - sīmu11 dīpayati - [pts] 4. vohariyyati - sīmu11. vohariyati - [pts.]

[bjt page 404] [\x 404/]

tenāha bhagavā:
naheva saccāni bahūni nānā
aññatra saññāya niccāni loko,
takkañca diṭṭhīsu pakappayitvā
saccaṁ musāti dvayadhammamāhu.

12 - 10

diṭṭhe sute sīlavate mute vā
ete ca1 nissāya vimānadassī,
vinicchaye ṭhatvā pahassamāno2
bālo paro akusalo'ti3 cāha.

diṭṭhe sute sīlavate mute vā ete ca 1 nissāya vimānadassīti diṭṭhaṁ vā diṭṭhasuddhiṁ vā sutaṁ vā sutasuddhiṁ vā sīlaṁ vā sīlasuddhiṁ vā vataṁ vā vatasuddhiṁ vā mutaṁ vā mutasuddhiṁ vā nissāya upanissāya gaṇhitvā parāmasitvā abhinivisitvāti - diṭṭhe sute sīlavate mute vā ete ca nissāya vimānadassī,

vinicchaye ṭhatvā pahassamānoti - vinicchayā vuccanti [pts page 296] [\q 296/]      dvāsaṭṭhi diṭṭhigatāni; diṭṭhivinicchaye vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti - vinicchaye ṭhatvā; pahassamānoti - tuṭṭho hoti haṭṭho pahaṭṭho attamano paripuṇṇasaṅkappo; athavā, dantavidaṁsakaṁ pahassamāno2 ti - vinicchaye ṭhatvā pahassamāno.

bālo paro akkusaloti cāhāti - paro bālo hīno nihīno omako lāmako chattako4 paritto akusalo avidvā avijjāgato aññāṇī avibhāvī amedhāvī duppaññoti evamāha, evaṁ katheti, evaṁ bhaṇati, evaṁ dīpayati, evaṁ voharatīti - bālo paro akkusaloti cāha.

tenāha bhagavā:

diṭṭhe sute sīlavate mute vā
ete ca1 nissāya vimānadassī,
vinicchaye ṭhatvā pahassamāno2
bālo paro akusalo'ti3 cāha.

12 - 11
yeneva bāloti paraṁ dahāti
tenātumānaṁ kusaloti cāha,
sayamattanā so kusalāvadāno
aññaṁ vimāneti tadeva pāvā5

1. etesu - sīmu 11 manupa 2. pahaṁsamāno - sīmu11 3. akusaloti - sa, su. syā. [pts] 4. chatukko - machasaṁ. jatukko - sīmu 11 [pts] 5. pāvada - sīmu 11 pāva - machasaṁ.

[bjt page 406] [\x 406/]
yeneva bāloti paraṁ dahātīti - yeneva hetunā yena paccayena yena kāraṇena yena pabhavena paraṁ bālato hīnato nihīnato omakato lāmakato chattakato parittato dahāti passati dakkhati oloketi nijjhāyati upaparikkhatīti - yeneva bāloti paraṁ dahāti.

tenātumānaṁ kusaloti cāhāti - 'ātumā1' vuccati attā; so pi teneva hetunā tena paccayena tena kāraṇena tena pabhavena attānaṁ 'ahamasmi kusalo paṇḍito [pts page 297] [\q 297/]      paññavā buddhimā ñāṇī vibhāvī medhāvī'ti - tenātumānaṁ kusaloti cāha.

sayamattanā so kusalāvadānoti - sayameva attānaṁ kusalavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya ḍaddhiyātisayamattanā so kusalāvadāno.

aññaṁ vimāneti tadevapāvāti2 - na sammānetīti pi ' aññaṁ vimāneti' athavā, domanassaṁ janetīti pi 'aññaṁ vimāneti' tadeva pāvāti tadeva taṁ diṭṭhigataṁ pāvadati: 'iti vāyaṁ puggalo micchādiṭṭhiko viparītadassano'ti - aññaṁ vimāneti tadeva pāvā.

" yeneva bāloti paraṁ dahāti
tenātumānaṁ kusaloti cāha,
sayamattanā so kusalāvadāno
aññaṁ vimāneti tadeva pāvā"ti2.

12 - 12
atisāradiṭṭhiyā3 so samatto
mānena matto paripuṇṇamānī,
sayameva sāmaṁ manasābhisitto
diṭṭhī hi sā tassa tathā samattā.

atisāradiṭṭhiyā so samattoti - atisāradiṭṭhiyo vuccanti dvāsaṭṭhidiṭṭhigatāni, kiṁkāraṇā atisāradiṭṭhiyo vuccanti dvāsaṭṭhidiṭṭhigatāni? sabbā tā diṭṭhiyo kāraṇātikkantā lakkhaṇātikkantā ṭhānātikkantā taṁkāraṇā atisāradiṭṭhiyo vuccanti dvāsaṭṭhi diṭṭhigatāni; sabbāpi [pts page 298] [\q 298/]      diṭṭhiyo atisāradiṭṭhiyo; kiṁkāraṇā sabbāpi diṭṭhiyo vuccanti atisāradiṭṭhiyo? te aññamaññaṁ atikkamitvā samatikkamitvā vītivattitvā diṭṭhigatāni janenti sañjanenti nibbattenti abhinibbattenti; taṅkāraṇā sabbāpi diṭṭhiyo vuccanti atisāradiṭṭhiyo. atisāradiṭṭhiyā so samattoti atisāradiṭṭhiyā samatto paripuṇṇo anomoti atisāradiṭṭhiyā so samatto.

1. ātumāno - sīmu 11 machasaṁ 2. pāvadāti - sīmu11. 3. atisaraṁdiṭṭhiyā - syā. [pts.]

[bjt page 408] [\x 408/]
mānena matto paripuṇṇamānīti - sakāya diṭṭhiyā diṭṭhimānena matto pamatto ummatto atimattoti - mānena matto; paripuṇṇamānīti paripuṇṇamānī samattamānī anomamānīti - mānena matto paripuṇṇamānī.

sayameva sāmaṁ manasābhisittoti - sayameva attānaṁ cittena abhisiñcati: 'ahamasmi kusalo paṇḍito paññavā buddhimā ñāṇī vibhāvī medhāvī'ti ' sayameva sāmaṁ manasābhisitto. '

diṭṭhī hi sā tassa tathā samattāti - tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti - diṭṭhi ha sā tassa tathā samattā.

tenāha bhagavā:
atisāradiṭṭhiyā so samatto
mānena matto paripuṇṇamānī,
sayameva sāmaṁ manasā'bhisitto
diṭṭhi hi sā tassa tathā samattā"ti

12 - 13
parassa ce hi vacasā nihīno
tumo sahā hoti nihīnapañño,
atha ce 1 sayaṁ vedagu hoti dhīro
na koci bālo samaṇesu atthi.

parassa [pts page 299] [\q 299/]      ce hi vacasā nihīnoti - parassa ce vācāya vacanena ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chattako2 parittoti - parassa ce hi vacasā nihīno.

tumo sahā hoti nihīnapaññoti - so pi teneva sahā hoti hīnapañño nihīnapañño omakapañño lāmakapañño chattakapañño parittapaññoti - tumo sahā hoti nihīnapañño.

atha ce sayaṁ vedagu hoti dhīroti - atha ce sayaṁ vedagu hoti dhīro paṇḍito paññavā buddhimā ñāṇī vibhāvī medhāvīti - atha ce sayaṁ vedagu hoti dhīro.

na koci bālo samaṇesu atthīti - samaṇesu na koci bālo hīno nihīno omako lāmako chattako paritto atthi, sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti na koci bālo samaṇesu atthi.

1. athavā - sīmu 11 [pts] 2. jatukko - machasaṁ.

[bjt page 410] [\x 410/]
tenāha bhagavā:

"parassa ce hi vacasā nihīno
tumo sahā hoti nihīnapañño,
atha ce sayaṁ vedagu hoti dhīro
na koci bālo samaṇesu atthī"ti.

12 - 14
aññaṁ ito yā'bhivadanti dhammaṁ
aparaddhā suddhimakevalī te, 1
evampi titthyā puthuso vadanti
sandiṭṭhirāgena hi te'bhirattā2.

aññaṁ ito yā'bhivadanti dhammaṁ aparaddhā suddhimakevalī teti - ito aññaṁ dhammaṁ diṭṭhiṁ paṭipadaṁ maggaṁ [pts page 300] [\q 300/]      ye abhivadanti, te suddhimaggaṁ visuddhimaggaṁ vodātamaggaṁ pariyodātamaggaṁ viraddhā aparaddhā khalitā galitā aññāya aparaddhā3 akevalī teti asamattā te aparipuṇṇā te hīnā nihīnā omakā lāmakā chattakā parittāti - aññaṁ ito yā'bhivadanti dhammaṁ aparaddhā suddhimakevaḍī te 1.

evampi titthyā puthuso vadantīti - 'titthaṁ ' vuccati diṭṭhigataṁ, titthiyā vuccanti diṭṭhigatikā; puthu titthiyā4 puthu diṭṭhigatāni vadanti kathenti bhaṇanti dīpayanti voharantīti - evampi titthyā puthuso vadanti.

sandiṭṭhirāgena hi tebhirattāti - sakāya diṭṭhiyā diṭṭhirāgena rattā abhirattāti - sandiṭṭhirāgena hi tebhirattā.

tenāha bhagavā:
" aññaṁ ito yā'bhivadanti dhammaṁ
aparaddhā suddhimakevalī te,
evampi titthyā puthuso vadanti
sandiṭṭhirāgena hi te'bhirattā'ti.

12 - 15
idheva suddhiṁ iti5 vādayanti6
nāññesu dhammesu va suddhimāhu,
evampi titthyā puthuso niviṭṭhā
sakāyane tattha daḷhaṁ vadānā.

1. suddhimakevalī no - syā. 2. tvābhirattā - manupa. 3. √āyāparaddhā - pu. 4. puthudiṭṭhiyā - sīmu11 machasaṁ [pts]. 5. suddhi iti - sīmu11 suddhimiti - su 6. vādiyanti - [pts]
[bjt page 412] [\x 412/]

idheva suddhiṁ iti vādayantīti - idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti; 'sassato loko idameva saccaṁ moghamañña'nti idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti; 'asassato loko asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti [pts page 301] [\q 301/]      dīpayanti voharantīti - idheva suddhiṁ iti vādayanti.

nāññesu dhammesu visuddhimāhūti - attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde khipanti ukkhipanti parikkhipanti: so satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, maggo na niyyāṇiko, na tattha suddhi vā visuddhi vā parisuddhi vā mutti vā vimutti vā parimutti vā; na tattha sujjhanti vā visujjhanti vā parisujjhanti vā muccanti vā vimuccanti vā parimuccanti vā; hīnā nihīnā omakā lāmakā chattakā1 parittāti, evamāhaṁsu evaṁ vadanti evaṁ kathenti evaṁ bhaṇanti evaṁ dīpayanti evaṁ voharantīti 'nāññesu dhammesu visuddhimāhu. '

evampi titthyā puthuso niviṭṭhāti - titthaṁ vuccati diṭṭhigataṁ; titthiyā vuccanti diṭṭhigatikā puthu titthiyā puthu diṭṭhigatesu niviṭṭhā patiṭṭhitā allīnā upagatā ajjhositā adhimuttāti - evampi titthyā puthuso niviṭṭhā.

sakāyane tattha daḷhaṁ vadānāti - dhammo sakāyanaṁ, diṭṭhi sakāyanaṁ paṭipadā sakāyanaṁ, maggo sakāyanaṁ, sakāyane daḷhavādā thiravādā balikavādā avaṭṭhitavādā ti - sakāyane tattha daḷhaṁ vadānā.

tenāha bhagavā:
"idheva suddhiṁ iti vādayanti
nāññesu dhammesu visuddhimāhu,
evampi titthyā puthuso niviṭṭhā
sakāyane tattha daḷhaṁ vadānā"ti.

12 - 16

sakāyane vāpi daḷhaṁ vadāno
kaṁ kattha2 bāloti paraṁ daheyya,
sayaṁ 'va so medhagamāvaheyya3
paraṁ vadaṁ bālamasuddhidhammaṁ.

1. jatukko - sīmu. 11. 2. kamettha - machasaṁ. [pts]. 3. medhakaṁ avabheyyā - pa.

[bjt page 414] [\x 414/]
sakāyane [pts page 302] [\q 302/]      vāpi daḷhaṁ vadānoti - dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ sakāyane daḷhavādo thiravādo balikavādo avaṭṭhitavādoti sakāyane vāpi daḷhaṁ vadāno.

kaṁ tattha bāloti paraṁ daheyyāti - tatthāti sakāya diṭṭhiyā sakāya khantiyā sakāya ruciyā sakāya laddhiyā paraṁ bālato hīnato nihīnato omakato lāmakato chattakato parittato kaṁ daheyya? kaṁ passeyya? kaṁ dakkheyya? kaṁ olokeyya? kaṁ nijjhāyeyya? kaṁ upaparikkheyyāti - kaṁ tattha bāloti paraṁ daheyya.

sayaṁva so medhagamāvaheyya paraṁ vadaṁ bālamasuddhidhammanti - paro bālo hīno nihīno omako lāmako chattako paritto asuddhidhammo avisuddhidhammo aparisuddhidhammo avodātadhammoti evaṁ vadanto evaṁ kathento evaṁ bhaṇanto eva dīpayanto evaṁ voharanto sayameva kalahaṁ bhaṇḍanaṁ viggahaṁ vivādaṁ medhagaṁ āvaheyya samāvaheyya āhareyya samāhareyya ākaḍḍheyya samākaḍḍheyya gaṇheyya1 parāmaseyya abhiniviseyyāti - sayaṁva so medhagamāvaheyya paraṁ vadaṁ bālamasuddhidhammaṁ.

tenāha bhagavā:

"sakāyane vāpi daḷhaṁ vadāno
kaṁ kattha2 bāloti paraṁ daheyya,
sayaṁ'va so medhagamāvaheyya3
paraṁ vadaṁ bālamasuddhidhammaṁ.

12 - 17
vinicchaye ṭhatvā sayaṁ pamāya
uddhaṁ so2 lokasmiṁ vivādameti,
hitvāna sabbāni vinicchayāni
na medhagaṁ3 kurute4 jantu loke.

vinicchaye [pts page 303] [\q 303/]      ṭhatvā sayaṁ pamāyāti - 'vinicchayā: vuccanti dvāsaṭṭhi diṭṭhigatāni; vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti vinicchaye ṭhatvā; sayaṁ pāmāyāti sayaṁ pamāya pamiṇitvā5 ayaṁ satthā sabbaññū'ti sayaṁ pamāya pamiṇitvā ayaṁ dhammo svakkhāto, ayaṁ gaṇo supaṭipanno, ayaṁ diṭṭhi bhaddikā, ayaṁ paṭipadā supaññattā, ayaṁ maggo nīyāniko'ti sayaṁ pamāya pamiṇitvāti - vinicchaye ṭhatvā sayaṁ pamāya.

1. gaṇeyya - machasaṁ. 2. uddhaṁ sa. - sīmu. 11. machasaṁ. 3. medhakaṁ - pa. 4. medhagaṁ kubbati - sīmu 11. machasaṁ. 5. saminitvā - pu.

[bjt page 416] [\x 416/]

uddhaṁ so lokasmiṁ vivādametīti - 'uddhaṁ'1 vuccati anāgataṁ attano vādaṁ uddhaṁ ṭhapetvā sayameva kalahaṁ bhaṇḍanaṁ viggahaṁ vivādaṁ medhagaṁ eti upeti upagacchati gaṇhāti parāmasati abhinivisatīti evampi - uddhaṁ so lokasmiṁ vivādameti. athavā aññena uddhaṁ vādena saddhiṁ kalahaṁ karoti bhaṇḍanaṁ karoti viggahaṁ karoti vivādaṁ karoti medhagaṁ karoti: 'na tvaṁ imaṁ dhammavinayaṁ ājānāsi micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhaya. nibbeṭhehi sace pahosī'ti - uddhaṁ so lokasmiṁ vivādameti.

hitvāna sabbāni vinicchayānīti - vinicchayā vuccanti dvāsaṭṭhidiṭṭhigatāni; diṭṭhivinicchayā sabbe vinicchaye2 hitvā cajitvā pariccajitvā jahitvā pajahitvā vinodetvā byantīkaritvā anabhāvaṁ gametvāti - hitvāna sabbāni vinicchayāni.

na medhagaṁ kurute jantu loketi - na kalahaṁ karoti' na bhaṇḍanaṁ karoti, na viggahaṁ karoti, na vivādaṁ karoti, na medhagaṁ karoti, vuttaṁ hetaṁ bhagavatā: "evaṁ vimuttacitto kho aggivessana bhikkhu na kenaci saṁvadati, na kenaci vivadati, yañca loke vuttaṁ, tena ca voharati aparāmasa"nti [a] jantūti satto naro mānavo poso [pts page 304] [\q 304/]      puggalo jīvo jāgu3 jantu indagu4 manujo; loketi apāyaloke manussaloke devaloke khandhaloke āyatanaloketi - na medhagaṁ kurute jantu loketi.

tenāha bhagavā:
"vinicchaye ṭhatvā sayaṁ pamāya
uddhaṁ so lokasmiṁ vivādameti,
hitvāna sabbāni vinicchayāni
na medhagaṁ kurute jantu loketi''.

cūlaviyūhasuttaniddeso samatto dvādasamo.

13.
mahāviyūhasuttaniddeso.
atha mahāviyuhasuttaniddeso vuccati.

13 - 1

[pts page 305] [\q 305/]
ye keci'me diṭṭhiparibbasānā
idameva saccanti ca vādayanti, 5
sabbeva te nindamanvānayanti
atho pasaṁsampi labhanti tattha.

1. uddhaṁ so - sīmu. 11 machasaṁ. 2. sabbā vinicchayadiṭṭhayo - manupa. sabbā vinicchitadiṭṭhiyo. - [pts]. 3. jatu - sīmu 11. jagu - [pts]. 4. hindagu - sīmu. 11. 5. pavādiyanti - [pts].
a. majjhimanikāya - dīghanakhasutta.

[bjt page 418] [\x 418/]
ye keci'me diṭṭhiparibbasānāti - 'ye kecī'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'ye kecī'ti. diṭṭhiparibbasānāti santeke samaṇabrāhmaṇā diṭṭhigatikā. te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti. yathā agārikā vā gharesu vasanti, sāpattikā vā āpattisu vasanti, sakilesā vā kilesesu vasanti, evamevaṁ santeke samaṇabrāhmaṇā diṭṭhigatikā. te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti. yathā agārikā vā gharesu vasanti, sāpattikā vā āpattisu vasanti, 'ye keci' me diṭṭhi paribbasānā. '

idameva saccanti ca vādayantīti - 'sassato loko' idameva saccaṁ, moghamañña'nti vadanti kathenti bhaṇanti dīpayanti voharanti ' asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ [pts page 306] [\q 306/]      moghamaññanti - vadanti kathenti bhaṇanti dīpayanti voharantīti - idameva saccanti ca vādayanti.

sabbeva te nindamanvānayantīti - sabbeva te samaṇabrāhmaṇā nindameva anventi' garahameva anventi, akittimeva anventi, sabbe ninditā yeva honti, garahitā yeva honti akittitā yeva hontīti - sabbeva te nindamanvānayanti.

atho pasaṁsampi labhanti tatthāti - tattha sakāya diṭṭhiyā sakāya khantiyā sakāya ruciyā sakāya laddhiyā pasaṁsaṁ thomanaṁ kittiṁ vaṇṇahārikaṁ1 labhanti paṭilabhanti upagacchanti vindantīti - atho pasaṁsampi labhanti tattha.

tenāha so nimmito:

"ye keci 'me diṭṭhiparibbasānā
idameva saccanti ca vādayanti,
sabbeva te nindamanvānayanti
atho pasaṁsampi labhanti tatthā"ti.

13 - 2

appañhi etaṁ na alaṁ2 samāya
duve vivādassa phalāni brūmi,
etampi disvā na vivādayetha
khemābhipassaṁ avivādabhūmiṁ. 3

appañhi etaṁ na alaṁ samāyāti - 'appañhi eta'nti appakaṁ etaṁ, omakaṁ etaṁ, thokaṁ etaṁ, lāmakaṁ etaṁ, chattakaṁ etaṁ, parittakaṁ etanti - appañhi etaṁ; na alaṁ samāyāti nālaṁ rāgassa samāya dosassa samāya mohassa samāya kodhassa upanāhassa makkhassa paḷāsassa issāya macchariyassa māyāya sāṭheyyassa thambhassa sārambhassa mānassa atimānassa madassa pamādassa sabbakilesānaṁ sabbaduccaritānaṁ sabbapariḷāhānaṁ [pts page 307] [\q 307/]      sabbasantāpānaṁ sabbākusaḍalābhisaṅkhārānaṁ samāya upasamāya vūpasamāya nibbānāya4 paṭinissaggāya paṭippassaddhiyāti - appañhi etaṁ na alaṁ samāya.

1. vaṇṇahāriyaṁ - sa, 2. appañhetaṁ nālaṁ - manupa. 3. avivādabhummaṁ - [pts] 4. nibbāpanāya - sa.

[bjt page 420] [\x 420/]
diṭṭhikalahassa diṭṭhibhaṇḍanassa diṭṭhiviggahassa diṭṭhivivādassa diṭṭhimedhagassa dve phalāni honti jayaparājayo hoti, lābhālābho hoti, yasāyaso hoti, nindāpasaṁsā hoti, sukhadukkhaṁ hoti, somanassadomanassaṁ hoti, iṭṭhāniṭṭhaṁ hoti, anunayapaṭighaṁ hoti, ugghātinigghāti hoti, anurodhavirodho hoti; atha vā taṁ kammaṁ nirayasaṁvattanikaṁ tiracchānayonisaṁvattanikaṁ pettivisayasaṁvattanikanti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti - duve vivādassa phalāni brūmi.

etampi disvā na vivādayethāti - 'etampi disvā'ti etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti etampi disvā; na vivādayethāti na kalahaṁ kareyya, na bhaṇḍanaṁ kareyya, na viggahaṁ kareyya, na vivādaṁ kareyya, na medhagaṁ kareyya, kalahaṁ bhaṇḍanaṁ viggahaṁ vivādaṁ medhagaṁ pajaheyya vinodeyya byantīkareyya anabhāvaṁ gameyya, kalahā bhaṇḍanā viggahā vivādā medhagā ārato assa virato paṭivirato nikkhanto nissaṭo vippamutto visaṁyutto vimariyādīkatena cetasā vihareyyāti - etampi disvā na vivādayetha.

khemābhipassaṁ [pts page 308] [\q 308/]      avivādabhūminti - avivādabhūmiṁ vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ; etaṁ avivādabhūmiṁ khemato tāṇato lenato saraṇato abhayato accutato amatato nibbānato passanto dakkhanto olokento nijjhāyanto upaparikkhantoti - khemābhipassaṁ avivādabhūmiṁ.

tenāha bhagavā:

appañhi etaṁ na alaṁ2 samāya
duve vivādassa phalāni brūmi,
etampi disvā na vivādayetha
khemābhipassaṁ avivādabhūmiṁ.

13 - 3
yā kācimā sammutiyo puthujjā
sabbāva etā na upeti vidvā,
anupayo so upayaṁ kimeyya1
diṭṭhe sute khantimakubbamāno. 2

yā kācimā sammutiyo puthujjāti - ' yā kācī'ti sabbena sabbaṁ sabbathā 3 sabbaṁ asesaṁ nissesaṁ pariyādiyanavacanametaṁ4 yā kācī'ti; sammutiyoti sammutiyo vuccanti dvāsaṭṭhi diṭṭhigatāni diṭṭhisammutiyo;5 puthujjāti puthujjanehi janitā sammutiyoti puthujjā; puthu nānā janehi janitā vā sammutiyoti puthujjāti - yā kāci'mā sammutiyo puthujjā.

1. kameyya - manupa 2. khantimakuppamāṇo - manupa. 3. sabbato - syā. 4. pariyādānavacāmetaṁ - manupa. 5. tā sammutiyo - sa.
[bjt page 422] [\x 422/]

sabbāva etā na upeti vidvāti - vidvā vijjāgato ñāṇī vibhāvī medhāvī; sabbāva etā diṭṭhisammutiyo neti, na upeti, na upagacchati, na gaṇhāti, na parāmasati, nābhinivisatīti - sabbāva etā na upeti vidvā.

anupayo so upayaṁ kimeyyāti - 'upayoti' dve upayā' taṇhūpayo ca diṭṭhūpayo ca.

ayaṁ taṇhūpayo yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhūpayo.

ayaṁ diṭṭhupayo vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhūpayo paṭinissaṭṭho; taṇhūpayassa pahīnattā diṭṭhūpayassa paṭinissaṭṭhattā anupayo puggalo kiṁ rūpaṁ upeyya upagaccheyya gaṇheyya parāmaseyya abhiniveseyya [pts page 309] [\q 309/]      'attā me' ti', kiṁ vedanaṁ - kiṁ saññaṁ - kiṁ saṅkhāre - kiṁ viññāṇaṁ - kiṁ gatiṁ - kiṁ uppattiṁ - kiṁ paṭisandhiṁ - kiṁ bhavaṁ - kiṁ saṁsāraṁ kiṁ vaṭṭaṁ upeyya upagaccheyya gaṇheyya parāmaseyya abhiniveseyyāti - anupayo so upayaṁ kimeyya.

diṭṭhe sute khantimakubbamānoti - diṭṭhe vā diṭṭhasuddhiyā vā sute vā sutasuddhiyā vā mute vā mutasuddhiyā vā khantiṁ akubbamāno chandaṁ akubbamāno pemaṁ akubbamāno rāgaṁ akubbamāno ajanayamāno asañjanayamāno anibbattayamāno anabhinibbattayamānoti - diṭṭhe sute khantimakubbamāno.

tenāha bhagavā9

"yā kāci'mā sammutiyo puthujjā
sabbāva etā na upeti vidvā,
anupayo so upayaṁ kimeyya
diṭṭhe sute khantimakubbamāno"ti.

13 - 4

sīluttamā saññamenāhu suddhiṁ
vataṁ1 samādāya upaṭṭhitā se,
idheva sikkhema athassa suddhiṁ
bhavūpanītā kusalāvadānā.

sīluttamā saññamenāhu suddhinti - santeke samaṇabrāhmaṇā sīluttamavādā. te sīlamattena saññamamattena saṁvaramattena avītikkamamattena suddhiṁ visuddhiṁ parisuddhiṁ muttiṁ vimuttiṁ parimuttiṁ āhaṁsu vadanti kathenti bhaṇanti dīpayanti voharanti; samaṇamaṇḍikāputto evamāha: - " catuhi kho ahaṁ thapati dhammehi samannāgataṁ purisapuggalaṁ paññapemi sampannakusalaṁ paramakusalaṁ uttamapattipattaṁ [pts page 310] [\q 310/]      samaṇaṁ ayojjhaṁ. katamehi catuhi:

1. vattaṁ - [pts.]
[bjt page 424] [\x 424/]

idha thapati na kāyena pāpakaṁ1 kammaṁ karoti; na pāpakaṁ vācaṁ bhāsati; na pāpakaṁ saṅkappaṁ saṅkappeti; na pāpakaṁ ājīvaṁ ājīvati2. imehi kho ahaṁ thapati catuhi dhammehi samannāgataṁ purisapuggalaṁ paññapemi sampannakusalaṁ paramakusalaṁ uttamapattipattaṁ samaṇaṁ ayojjha"nti[a] evamevaṁ santeke samaṇabrāhmaṇā sīluttamavādā, te sīlamattena saññamamattena saṁvaramattena avītikkamamattena suddhiṁ visuddhi parisuddhiṁ muttiṁ vimuttiṁ parimuttiṁ āhaṁsu vadanti kathenti bhaṇanti dīpayanti voharantīti - sīluttamā saññamenāhu suddhiṁ.

vataṁ samādāya upaṭṭhitā seti - 'vata'nti hatthivataṁ vā assavataṁ vā govataṁ vā kukkuravataṁ vā kākavataṁ vā vāsudevavataṁ vā baladevavataṁ vā puṇṇabhaddavataṁ vā maṇibhaddavataṁ vā aggivataṁ vā nāgavataṁ vā supaṇṇavataṁ vā yakkhavataṁ vā asuravataṁ vā gandhabbavataṁ vā mahārājavataṁ vā candavataṁ vā suriyavataṁ vā indavataṁ vā brahmavataṁ vā devavataṁ vā disāvataṁ vā ādāya samādāya diyitvā samādiyitvā gaṇhitvā parāmasitvā abhinivisitvā upaṭṭhitā paccupaṭṭhitā allīnā upagatā ajjhositā adhimuttāti3 - vataṁ samādāya upaṭṭhitā se.

idheva sikkhema athassa suddhinti - 'idhā'ti sakāya diṭṭhiyā sakāya khantiyā sakāya ruciyā sakāya laddhiyā; sikkhemāti sikkhema āvarema samācarema samādāya vattemāti idheva sikkhema; athassa suddhinti athassa suddhiṁ visuddhiṁ parisuddhiṁ muttiṁ vimuttiṁ parimuttinti - idheva sikkhema athassa suddhiṁ.

bhavūpanītā kusalāvadānāti - 'bhavūpanītā'ti bhavūpanītā bhavūpagatā bhavajjhositā bhavādhimuttāti - bhavūpanītā; [pts page 311] [\q 311/]      kusalāvadānāti kusalavādāpaṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti - bhavūpanītā kusalāvadānā.

tenāha bhagavā:

" sīluttamā saññamenāhu suddhiṁ
vataṁ samādāya upaṭṭhitā se.
idheva sikkhema athassa suddhiṁ
bhavūpanītā kusalāvadānā"ti.

13 - 5
sace cuto sīlabbatato 4 hoti
sa vedhati kammaṁ virādhayitvā,
sa jappatī5 patthayaticca suddhiṁ
satthā va hīno pavasaṁ gharamhā.

1. pāpakammaṁ - sīmu11. [pts] 2. jīvati - syā. 3. avimuttāti - sīmu11.
[a.] majjhimanikāya - samaṇamaṇḍikāsutta.
4. sīlavatato - sīmu11. machasaṁ. [pts] 5. pajappatī - machasaṁ. manupa.

[bjt page 426] [\x 426/]

sace cuto silabbatato1 hotīti - dvīhi kāraṇehi sīlabbatato1 cavati: paracchindenāya2 vā cavati, anabhisambhuṇanto vā cati. kathaṁ paravicchindanāya2 cavati? paro vicchindati 'so satthā na sabbaññū, dhammo na svākkhāto, gaṇo na supaṭippanno, diṭṭhi na bhaddikā, paṭipadā na suppaññattā, maggo na niyyāniko, natthettha suddhi vā visuddhi vā parisuddhi vā mutti vā vimutti vā parimutti vā, natthettha sujjhanti vā, visujjhanti vā, muccanti vā, vimuccanti vā, parimuccanti vā, hīnā nihīnā omakā lāmakā chattakā parittāti, evaṁ paro vicchindati. 3 evaṁ vicchindiyamāno satthārā cavati. dhammakkhānā cavati. gaṇā cavati. diṭṭhiyā cavati. paṭipadāya cavati. maggato cavati. evaṁ paravicchindanāya cavati. kathaṁ [pts page 312] [\q 312/]      anabhisambhuṇanto cavati? sīlaṁ anabhisambhūṇanto sīlato cavati. vataṁ anabhisambhūṇanto vatato cavati. sīlabbataṁ anabhisambhuṇanto sīlabbatato cavati. evaṁ anabhisambhūṇanto cavatīti sace cuto sīlabbatato1 hoti.

sa vedhati kammaṁ virādhayitvāti - ' sa vedhatī'ti sīlaṁ vā vataṁ vā sīlabbataṁ vā viraddhaṁ mayā aparaddhaṁ mayā khalitaṁ mayā galitaṁ mayā aññāya aparaddho ahanti vedhati pavedhati sampavedhatīti - sa vedhati; kammaṁ virādhayitvāti puññābhisaṅkhāraṁ vā apuññābhisaṅkhāraṁ vā āneñjābhisaṅkhāraṁ vā viraddhaṁ mayā aparaddhaṁ mayā khalitaṁ mayā galitaṁ mayā aññāya aparaddho ahanti vedhati pavedhati sampavedhatīti - sa vedhati kammaṁ virādhayitvā,

sa jappati patthayaticca suddhinti - ' sa jappatī'ti sīlaṁ vā jappati, vataṁ vā jappati, sīlabbataṁ vā jappati pajappati abhijappatīti - sa jappati; patthayaticca suddhinti sīlasuddhiṁ vā pattheti, vatasuddhiṁ vā pattheti, sīlabbatasuddhiṁ vā pattheti, piheti abhijappatīti - sa jappati patthayaticca suddhiṁ.

satthā va hīno pavasaṁ gharamhāti - yathā puriso gharato nikkhanto satthena saha1 vasanto satthā ohīno taṁ vā satthaṁ anubandhati, sakaṁ vā gharaṁ paccāgacchati, evameva so diṭṭhigatiko taṁ vā satthāraṁ gaṇhāti, aññaṁ vā satthāraṁ gaṇhāti, taṁ vā dhammakkhānaṁ gaṇhāti, aññaṁ vā dhammakkhānaṁ gaṇhāti, taṁ vā gaṇaṁ gaṇhāti, aññaṁ vā gaṇaṁ gaṇhāti, taṁ vā diṭṭhiṁ gaṇhāti, aññaṁ vā diṭṭhiṁ gaṇhāti, taṁ vā paṭipadaṁ gaṇhāti, aññaṁ vā paṭipadaṁ gaṇhāti, taṁ vā maggaṁ gaṇhāti, aññaṁ vā maggaṁ gaṇhāti parāmasati abhinivisatīti [pts page 313  [\q 313/]     - ] satthā va hīno pavasaṁ gharamhā.

1. pavasaṁ - manupa. machasaṁ 2. paravicchandanāya - sa 3. vicchandeti - manupa.

[bjt page 428] [\x 428/]

tenāha bhagavā:

sace cuto sīlabbatato 4 hoti
sa vedhati kammaṁ virādhayitvā,
sa jappatī5 patthayaticca suddhiṁ
satthā va hīno pavasaṁ gharamhā.

13 - 6
sīlabbataṁ cāpi pahāya sabbaṁ
kammañca sāvajja'navajjametaṁ, 1
suddhiṁ asuddhinti apatthayāno
virato care santimanuggahāya.

sīlabbataṁ vāpi pahāya sabbanti - sabbā sīlasuddhiyo pahāya pajahitvā vinodetvā byantīkaritvā anabhāvaṁ gametvā, sabbā vatasuddhiyo pahāya pajahitvā vinodetvā byantīkaritvā anabhāvaṁ gametvā, sabbā sīlabbatasuddhiyo pahāya pajahitvā vinodetvā vyantīkaritvā anabhāvaṁ gametvāti - sīlabbataṁ vāpi pahāya sabbaṁ.

kammañca sāvajjametanti - sāvajjakammaṁ vuccati kaṇhaṁ kaṇhavipākaṁ; anavajjakammaṁ vuccati sukkaṁ sukkavipākaṁ; sāvajjañca kammaṁ anavajjañca kammaṁ pahāya pajahitvā vinodetvā byantīkaritvā anabhāvaṁ gametvāti kammañca sāvajja'navajjametaṁ.
suddhiṁ asuddhinti apatthayānoti - 'asuddhi'nti asuddhiṁ patthenti akusale dhamme patthenti; 'suddhi'nti suddhiṁ patthenti, pañca kāmaguṇe patthenti; asuddhiṁ patthenti akusale dhamme patthenti, pañcakāmaguṇe patthenti, suddhiṁ patthenti - dvāsaṭṭhi diṭṭhigatāni patthenti, asuddhiṁ patthenti - akusale dhamme patthenti - pañcakāmaguṇe patthenti, dvāsaṭṭhi diṭṭhigatāni patthenti; suddhiṁ patthenti - tedhātuke kusale dhamme patthenti; asuddhiṁ patthenti - akusale dhamme patthenti, pañca kāmaguṇe patthenti, dvāsaṭṭhi diṭṭhigatāni patthenti; tedhātuke kusale dhamme patthenti, suddhiṁ patthenti puthujjanakalyāṇakā3 niyāmāvakkantiṁ patthenti, sekhā aggadhammaṁ [pts page 314] [\q 314/]      arahattaṁ patthenti; arahatte patte arahaṁ neva akusale dhamme pattheti. napi pañca kāmaguṇe pattheti. napi dvāsaṭṭhi diṭṭhigatāni pattheti. napi tedhātuke kusale dhamme pattheti, napi niyāmāvakkantiṁ pattheti, napi aggadhammaṁ arahattaṁ pattheti. patthanāsamatikkanto arahā vuddhiparihāniṁ4 vītivatto so vutthavāso ciṇṇacaraṇo uttiṇṇajātijarāmaraṇasaṁsāro natthi tassa punabbhavoti - suddhiṁ asuddhinti apatthayāno.

1. sāvajjānavajjametaṁ - sa 2. kalyāṇaputhujjanā - syā [pts]. 3. pārihāniṁ - sīmu11.

[bjt page 430] [\x 430/]
virato care sattimanuggahāyāti - 'virato'ti suddhiasuddhiyā ārato assa virato paṭivirato nikkhanto nissaṭo vippamutto visaññutto vimariyādīkatena cetasā viharatīti virato; careti careyya vihareyya irīyeyya vatteyya pāleyya yapeyya yāpeyyāti 'virato care santimanuggahāyāti' santiyo vuccanti dvāsaṭṭhi diṭṭhigatāni; diṭṭhi santiyo agaṇhanto aparāmasanto anabhinivisantoti virato care santimanuggahāya.

tenāha bhagavā:
" sīlabbataṁ vāpi pahāya sabbaṁ
kammañca sāvajjanavajjametaṁ,
suddhiṁ asuddhinti apatthayāno
virato care santimanuggahāyā"ti.

13 - 7
tamupanissāya jigucchitaṁ vā
athavāpi diṭṭhaṁ va sutaṁ mutaṁ vā.
uddhaṁsarā suddhimanutthunanti
avītataṇhā se bhavābhavesu.

samupanissāya [pts page 315] [\q 315/]      jigucchitaṁ vāti - santeke samaṇabrāhmaṇā tapojigucchāvādā 1 tapojigucchāsārā tapojigucchānissitā ānissitā allīnā upagatā ajjhositā adhimuttāti samupanissāya jigucchitaṁ vā.

athavāpi diṭṭhaṁ va2 sutaṁ mutaṁ vāti - diṭṭhaṁ vā diṭṭhasuddhiṁ vā sutaṁ vā sutasuddhiṁ vā mutaṁ vā mutasuddhiṁ vā nissāya upanissāya gaṇhitvā parāmasitvā abhinivisitvāti athavāpi diṭṭhaṁ va sutaṁ mutaṁ vā.

uddhaṁsarā suddhimanutthunantīti - santeke samaṇabrāhmaṇā uddhaṁsaravādā3. katame te samaṇabrāhmaṇā uddhaṁsaravādā" ye te samaṇabrāhmaṇā accantasuddhikā saṁsārasuddhikā akiriyadiṭṭhikā sassatavādā, ime te samaṇa brāhmaṇā uddhaṁsaravādā, te saṁsārena suddhiṁ visuddhiṁ parisuddhiṁ muttiṁ vimuttiṁ parimuttiṁ thunanti vadanti kathenti bhaṇanti dīpayanti voharantīti - uddhaṁsarā suddhimanutthunanti.

avītataṇhā se bhavābhavesūti - 'taṇhā'ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.

1. jigucchavādā - sa. [pts] 2. diṭṭhañca - sīmu. 11. 3. uddhaṁsarāvādā - sīmu.

[bjt page 432] [\x 432/]
bhavābhavesūti - bhavābhave kammabhave punabbhave, kāmabhave kammabhave, kāmabhave punabbhave, rūpabhave kammabhave, rūpabhave punabbhave, arūpabhave kammabhave, arūpabhave punabbhave, punappunabhave punappunagatiyā punappunauppattiyā punappunapaṭisandhiyā punappunaattabhāvābhinibbattiyā avītataṇhā avigatataṇhā acattataṇhā avantataṇhā amuttataṇhā appahīnataṇhā appaṭinissaṭṭhataṇhāti - avītataṇhā se bhavābhavesu.

tenāha bhagavā:
"samupanissāya [pts page 316] [\q 316/]      jigucchitaṁ vā
athavāpi diṭṭhaṁ va sutaṁ mutaṁ vā,
uddhaṁsarā suddhimanutthunanti
avītataṇhā se bhavābhavesū"ti.

13 - 8
patthayamānassa hi jappitāni
pavedhitaṁ1 vāpi pakappitesu,
cutūpapāto idha yassa natthi
sa kena vedheyya kuhiṁ va jappe.

patthayamānassa hi jappitānīti - patthanā vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ; patthayamānassāti patthayamānassa icchamānassa sādiyamānassa pihayamānassa abhijappamānassāti patthayamānassa hi; jappitānīti jappanā vuccati taṇhā yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā
patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlanti - patthayamānassa hi jappitāni.

pavedhitaṁ vāpi pakappitesūti - pakappanāti dve pakappanā: taṇhā pakappanā ca diṭṭhipakappanā ca ayaṁ taṇhāpakappanā; yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, ayaṁ taṇhāpakappanā;.

ayaṁ diṭṭhipakappanā? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, ayaṁ diṭṭhipakappanā; pavedhitaṁ vāpi pakappitesūti - pakappitaṁ vatthuṁ acchedasaṅkinopi vedhenti, acchindantepi2 vedhenti, acchinnepi vedhenti; pakappitaṁ vatthuṁ vipariṇāmasaṅkinopi vedhenti, vipariṇamantepi vedhenti, vipariṇatepi vedhenti, pavedhenti sampavedhentīti - pavedhitaṁ vāpi pakappitesu.

cutūpapato idha yassa natthīti - 'yassā'ti arahato khīṇāsavassa; yassa gamanaṁ āgamanaṁ gamanāgamanaṁ kālaṁ gati bhavābhavo cuti ca upapatti ca nibbatti ca bhedo ca jāti jarāmaraṇañca natthi na santi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā [pts page 317] [\q 317/]      ñāṇagginā daḍḍhāti - cutūpapāto idha yassa natthi.

1. saṁvedhitaṁ - su [pts]. 2. acchijjattopi - [pts.]

[bjt page 434] [\x 434/]
sa kena vedheyya kuhiṁ va jappeti - so kena rāgena vedheyya, kena dosena vedheyya, kena mohena vedheyya, kena mānena vedheyya, kāya diṭṭhiyā vedheyya, kena uddhaccena vedheyya, kāya vicikicchāya vedheyya, kehi anusayehi vedheyya, rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṁgatoti vā thāmagatoti vā, te abhisaṅkhārā pahīnā. abhisaṅkhārānaṁ pahīnattā gatiyā kena vedheyya nerayikoti vā, tiracchānayonikoti vā, pettivisayikoti vā, manussoti vā, devoti vā, rūpīti vā, arūpīti vā, saññīti vā, asaññīti vā, nevasaññīnāsaññīti vā, so hetu natthi; paccayo natthi; kāraṇaṁ natthi; yena vedheyya pavedheyya sampavedheyyāti - sa kena vedheyya. kuhiṁ va jappeti kuhiṁ vā jappeyya, kimhi jappeyya, kattha jappeyya, pajappeyya abhijappeyyāti sa kena vedheyya kuhiṁ va jappe.

tenāha bhagavā:

"patthayamānassa hi jappitāni
pavedhitaṁ vāpi pakappitesu,
cutūpapāto idha yassa natthi
sa kena vedheyya kuhiṁ va jappe"ti.

13 - 9
yamāhu dhammaṁ paramanti eke
tameva hīnanti panāhu aññe,
sacco nu vādo katamo imesaṁ
sabbeva hi'me kusalāvadānā.

yamāhu dhammaṁ paramanti eketi - yaṁ dhammaṁ diṭṭhiṁ paṭipadaṁ maggaṁ eke samaṇabrāhmaṇā idaṁ paramaṁ aggaṁ seṭṭhaṁ visiṭṭhaṁ pāmokkhaṁ uttamaṁ pavaranti [pts page 318] [\q 318/]      evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti - yamāhu dhammaṁ paramanti eke.

tameva hīnanti panāhu aññeti - tameva dhammaṁ diṭṭhiṁ paṭipadaṁ maggaṁ eke samaṇabrāhmaṇā hīnaṁ etaṁ nihīnaṁ etaṁ omakaṁ etaṁ lāmakaṁ etaṁ chattakaṁ etaṁ parittakaṁ etanti evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti - tameva hīnanti panāhu aññe.

sacco nu vādo katamo imesanti - imesaṁ samaṇabrāhmaṇānaṁ vādo katamo sacco taccho tathā bhūto yāthāvo aviparītoti - sacco nu vādo katamo imesaṁ.

[bjt page 436] [\x 436/]

sabbeva hime kusalāvadānāti - sabbevime samaṇabrāhmaṇā kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti sabbeva hime kusalāvadānā.

tenāha so nimmito: 1
"yamāhu dhammaṁ paramanti eke
tameva hīnanti panāhu aññe,
sacco nu vādo katamo imesaṁ
sabbeva hime kusalāvadānā"ti.

13 - 10
sakaṁ hi dhammaṁ paripuṇṇamāhu
aññassa dhammaṁ pana hīnamāhu,
evampi viggayha vivādayanti2
sakaṁ sakaṁ sammuti3 māhu saccaṁ.

sakaṁ hi dhammaṁ paripuṇṇamāhūti - sakaṁ hi dhammaṁ diṭṭhiṁ paṭipadaṁ maggaṁ eke samaṇabrāhmaṇā idaṁ samattaṁ paripuṇṇaṁ anomanti evamāhaṁsu evaṁ kathenti, evaṁ bhaṇanti, evaṁ dīpayanti, evaṁ voharantīti - sakaṁ hi dhammaṁ paripuṇṇamāhu.

aññassa [pts page 319] [\q 319/]      dhammaṁ pana hīnamāhūti - aññassa dhammaṁ diṭṭhiṁ paṭipadaṁ maggaṁ eke samaṇabrāhmaṇā hīnaṁ etaṁ nihīnaṁ etaṁ omakaṁ etaṁ lāmakaṁ etaṁ chattakaṁ etaṁ parittakaṁ etanti evamāhaṁsu, evaṁ kathenti, evaṁ bhaṇanti, evaṁ dīpayanti, evaṁ voharantīti - aññassa dhammaṁ pana hīnamāhu.

evampi viggayha vivādayantīti - evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti 'na tvaṁ imaṁ dhammavinayaṁ ājānāsi micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhaya. nibbeṭhehi vā sace pahosī'ti - 'evampi viggayha vivādayanti'.

sakaṁ sakaṁ sammutimāhu saccanti - 'sassato loko idameva saccaṁ moghamañña'nti sakaṁ sakaṁ sammutimāhu saccaṁ; ' asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - sakaṁ sakaṁ sammutimāhu saccaṁ.

tenāha bhagavā:
"sakaṁ hi dhammaṁ paripuṇṇamāhu
aññassa dhammaṁ pana hīnamāhu,
evampi viggayha vivādayanti
sakaṁ sakaṁ sammutimāhu sacca"nti.

1. bhagavā - syā. [pts]. 2. vivādiyanti - [pts]. 3. sammati - syā .

[bjt page 438] [\x 438/]

13 - 11

parassa ce vambhayitena hīno
na koci dhammesu visesi assa.
puthu hi aññassa vadanti dhammaṁ
nihīnato samhi daḷhaṁ vadānā.

parassa ce vambhayitena hīnoti - parassa ce vambhayitakāraṇā ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chattako parittoti - parassa ce vambhayitena hīno.

na koci dhammesu visesi assāti - dhammesu na koci aggo seṭṭho visiṭṭho pāmokkho uttamo pavaro assāti - na koci dhammesu visesi assa.

puthū [pts page 320] [\q 320/]      hi aññassa vadanti dhammaṁ nihīnatoti - bahukāpi bahūnaṁ dhammaṁ vadanti upavadanti nindanti garahanti hīnato nihīnato omakato lāmakato chattakato parittato; bahukāpi ekassa dhammaṁ vadanti upavadanti nindanti garahanti hīnato nihīnato omakato lāmakato chattakato parittato; ekopi bahunnaṁ dhammaṁ vadati upavadati nindati garahati hīnato nihīnato omakato lāmakato chattakato parittato; ekopi ekassa dhammaṁ vadati upavadati nindati garahati hīnato nihīnato omakato lāmakato chattakato parittatoti - puthū hi aññassa vadanti dhammaṁ nihīnato.

samhi daḷhaṁ vadānāti - dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyanena daḷhavādā thiravādā balikavādā avaṭṭhitavādāti - samhi daḷhaṁ vadānā.

tenāha bhagavā:

parassa ce vambhayitena hīno
na koci dhammesu visesi assa.
puthu hi aññassa vadanti dhammaṁ
nihīnato samhi daḷhaṁ vadānā.
13 - 12
sadhammapūjā1 ca panā tatheva
yathā pasaṁsanti sakāyanāni,
sabbeva vādā2 tathiyā3 bhaveyyuṁ suddhī hi4 tesaṁ paccattameva.

1. saddhammapūjā - sīmu11 dhammesu pūjā - sa. 2. sabbe pavādā - syā. [pts]. 3. tathivā - sīmu. 11. su. 4. suddhīpi - sīmu. 11

[bjt page 440] [\x 440/]
sadhammapūjā ca panā tathevāti - katamā sadhammapūjā: sakaṁ satthāraṁ sakkaroti garukaroti māneti pūjeti 'ayaṁ satthā sabbaññū"ti ayaṁ sadhammapūjā. sakaṁ dhammakkhānaṁ - sakaṁ gaṇaṁ - sakaṁ diṭṭhiṁ - sakaṁ paṭipadaṁ - sakaṁ maggaṁ sakkaroti garukaroti māneti pūjeti "ayaṁ maggo niyyāniko"ti ayaṁ sadhammapūjā. [pts page 321] [\q 321/]      sadhammapūjā ca panā tathevāti sadhammapūjā tathā tacchā bhūtā yāthāvā aviparītāti - sadhammapūjā ca panā tatheva.

yathā pasaṁsanti sakāyanānīti - dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ; sakāyanāni pasaṁsanti thomenti kittenti vaṇṇentīti - yathā pasaṁsanti sakāyanāni.

sabbeva vādā tathiyā1 bhaveyyunti - sabbeva vādā tathā tacchā bhūtā yāthāvā aviparītā bhaveyyunti - sabbeva vādā tathi1 bhaveyyuṁ.

suddhi hi2 nesaṁ paccattamevāti - paccattameva tesaṁ samaṇabrāhmaṇānaṁ suddhi visuddhi parisuddhi mutti vimutti parimuttīti - suddhi hi2 nesaṁ paccattameva.

tenāha bhagavā:
"sadhammapūjā ca panā tatheva
yathā pasaṁsanti sakāyanāni,
sabbeva vādā tathiyā bhaveyyuṁ
suddhī hi 2 nesaṁ paccattamevā"ti.

13 - 13
na brāhmaṇassa paraneyyamatthi
dhammesu niccheyya samuggahītaṁ,
tasmā vivādāni upātivatto
na hi seṭṭhato passati dhammamaññaṁ.

na brāhmaṇassa paraneyyamatthīti - ' nā'ti paṭikkhepo; brāhmaṇoti sattannaṁ dhammānaṁ bāhitattā brāhmaṇo sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. " bāhetvā sabbapāpakāni (sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā".

na brāhmaṇassa paraneyyamatthīti brāhmaṇassa paraneyyo natthi, brāhmaṇo na paraneyyo, na parappattiyo, na parappaccayo, na parapaṭibaddhagu; jānāti [pts page 322] [\q 322/]      passati asammūḷho sampajāno patissato. "sabbe saṅkhārā aniccā"ti brāhmaṇassa paraneyyā natthi. brāhmaṇo na paraneyyo. na parappattiyo. na parappaccayo' na parapaṭibaddhagu jānāti passati asammūḷho sampajāno patissato. " sabbe saṅkhārā dukkhā"ti brāhmaṇassa paraneyyatā natthi. brāhmaṇo na paraneyyo, na parappattiyo, na parappaccayo ' na parapaṭibaddhagu jānāti passati asammūḷho sampajāno patissatoti - yaṁ kiñci samudayadhammaṁ sabbantaṁ nirodhadhamma"nti brāhmaṇassa paraneyyatā natthi, brāhmaṇo na paraneyyo, na parappattiyo, na parappaccayo; na parapaṭibaddhagu jānāti passati asammūḷho sampajāno patissatoti - na brāhmaṇassa paraneyyamatthi.

1. tathivā - sīmu. 11. 2. suddhīpi - sīmu. 11.

[bjt page 442] [\x 442/]

dhammesu niccheyya samuggahītanti - 'dhammesū'ti dvāsaṭṭhi diṭṭhigatesu; niccheyyāti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā odhigāho bilaggāho varaggāho koṭṭhāsaggāho uccayaggāho samuccayaggāho, idaṁ saccaṁ tathaṁ tacchā bhūtaṁ yāthāvaṁ aviparītanti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na saṁvijjati nūpalabbhati pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti - dhammesu niccheyya samuggahītaṁ.

tasmā vivādāni upātivattoti - ' tasmā'ti tasmā taṁkāraṇā taṁhetu tappaccayā tannidānā diṭṭhikalahāni diṭṭhibhaṇḍanāni diṭṭhiviggahāni diṭṭhivivādāni diṭṭhimedhagāni upātivatto atikkanto samatikkanto vītivattoti - tasmā vivādāni upātivatto.

na hi seṭṭhato passati dhammamaññanti - aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ aññatra; satipaṭṭhānehi aññatra; sammappadhānehi aññatra; iddhipādehi aññatra indriyehi aññatra balehi aññatra bojjhaṅgehi aññatra ariyā aṭṭhaṅgikā maggo aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammaṁ na passati na dakkhati na oloketi na nijjhāyati na upaparikkhatīti [pts page 323  [\q 323/]     - ] na hi seṭṭhato passati dhammamaññaṁ.

tenāha bhagavā:
"na brāhmaṇassa paraneyyamatthi
dhammesu niccheyya samuggahītaṁ,
tasmā vivādāni upātivatto
na hi seṭṭhato passati dhammamañña"nti.

13 - 14
jānāmi passāmi tatheva etaṁ
diṭṭhiyā eke paccenti suddhiṁ,
adakkhi1 ce kiṁ hi tumassa tena
atisitvā aññena vadanti suddhiṁ.

jānāmi passāmi tatheva etanti - " jānāmī"ti paracittavijānanañāṇena jānāmi; pubbenivāsānussatiñāṇena vā jānāmi; passāmīti maṁsacakkhunā vā passāmi; dibbena cakkhunā vā passāmi; tatheva etanti etaṁ tacchaṁ bhūtaṁ yāthāvaṁ aviparītanti - jānāmi passāmi tatheva etaṁ.

1. dakkhiti - su.

[bjt page 444] [\x 444/]

diṭṭhiyā eke paccenti suddhinti - diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccenti sassato loko idameva saccaṁ moghamaññanti diṭṭhiyā eke samaṇabrāhmaṇā suddhiṁ visuddhiṁ parisuddhiṁ muttiṁ vi muttiṁ parimuttiṁ paccenti; asassato loko ' asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - diṭṭhiyā eko samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ paccentīti - diṭṭhiyā eke paccenti suddhiṁ.

adakkhi1 ce kiṁ hi tumassa tenāti - "adakkhī'ti paracittavijānanañāṇena vā adakkhi, pubbenivāsānussatiñāṇena vā adakkhi; maṁsacakkhunā va adakkhi; dibbena cakkhunā vā adakkhīti adakkhi ce; kiṁ hi tumassa tenāti - tassa tena dassanena kiṁ kataṁ? na dukkhapariññā atthi; na samudayassa pahānaṁ atthi; na maggabhāvanā atthi; na [pts page 324] [\q 324/]      rāgassa samucchedappahānaṁ atthi; na dosassa samucchedappahānaṁ atthi; na mohassa samucchedappahānaṁ atthi; na kilesānaṁ samucchedappahānaṁ atthi; na saṁsāravaṭṭassa upacchedo atthīti - adakkhi1 ce kiṁ hi tumassa tena.

atisitvā aññena denti suddhinti - te titthiyā suddhimaggaṁ visuddhimaggaṁ parisuddhimaggaṁ vodātamaggaṁ pariyodātamaggaṁ atikkamitvā samatikkamitvā vītivattitvā aññatra satipaṭṭhānehi aññatra sammappadhānehi aññatra iddhipādehi aññatra indriyehi aññatra balehi aññatra bojjhaṅgehi aññatra ariyā aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti, evampi, atisitvā aññena vadanti suddhiṁ. athavā buddhā ca buddhasāvakā ca paccekabuddhā ca tesaṁ titthiyānaṁ asuddhimaggaṁ avisuddhimaggaṁ aparisuddhimaggaṁ avodātamaggaṁ apariyodātamaggaṁ atikkamitvā samatikkamitvā vītivattitvā catuhi satipaṭṭhānehi catuhi sammappadhānehi catuhi iddhipādehi pañcahi indriyehi pañcahi balehi sattahi bojjhaṅgehi ariyena aṭṭhaṅgikena maggena suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti evampi atisitvā aññena vadanti suddhiṁ.

tenāha bhagavā:
"jānāmi passāmi tatheva etaṁ
diṭṭhiyā eke paccenti suddhiṁ,
adakkhi ce kiṁ hi tumassa tena
atisitvā aññena vadanti suddhi"nti.

13 - 15
passaṁ naro dakkhati1 nāmarūpaṁ
disvāna vā ñassati2 tānimeva,
kāmaṁ bahuṁ passatu appakaṁ vā
na hi tena suddhiṁ kusalā vadanti.

1. dakkhiti - su. 2. vāññassati - [pts.]

[bjt page 446] [\x 446/]
passaṁ [pts page 325] [\q 325/]      naro dakkhati nāmarūpanti - passaṁ naro, paracittavijānanañāṇena vā passanto pubbenivāsānussatiñāṇena vā passanto maṁsacakkhunā vā passanto dibbena cakkhunā vā passanto nāmarūpaṁ yeva dakkhati niccato sukhato attato; na tesaṁ dhammānaṁ samudayaṁ vā atthaṅgamaṁ vā assādaṁ vā ādīnavaṁ vā nissaraṇaṁ vā dakkhatīti - passaṁ naro dakkhati nāmarūpaṁ.

disvāna vā ñassati tānimevāti - 'disvā'ti paracittañāṇena vā disvā pubbenivāsānussatiñāṇena vā disvā maṁsacakkhunā vā disvā dibbena cakkhunā vā disvā nāmarūpaṁ yeva disvā ñassati niccato sukhato attano; na tesaṁ dhammānaṁ samudayaṁ vā atthaṅgamaṁ vā assādaṁ vā ādīnavaṁ vā nissaraṇaṁ vā ñassatīti - disvāna vā ñassati tānimeva.

kāmaṁ bahuṁ passatu appakaṁ vāti - kāmaṁ bahukaṁ vā passanto nāmarūpaṁ appakaṁ vā niccato sukhato attatoti - kāmaṁ bahuṁ passatu appakaṁ vā.

na hi tena suddhiṁ kusalā vadantīti - ' kusalā'ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā paracittañāṇena vā pubbenivāsānussatiñāṇena vā maṁsacakkhunā vā dibbena cakkhunā vā nāmarūpadassanena suddhiṁ visuddhiṁ parisuddhiṁ muttiṁ vimuttiṁ parimuttiṁ na vadanti, na kathenti, na bhaṇanti, na dīpayanti, na voharantīti na hi tena suddhiṁ kusalā vadanti.

tenāha bhagavā:
"passaṁ naro dakkhati nāmarūpaṁ
disvāna vā ñassati tānimeva.
kāmaṁ bahuṁ passatu appakaṁ vā
na hi tena suddhi kusalā vadantī"ti

13 - 16
"nivissavādī [pts page 326] [\q 326/]      na hi subbināyo
pakappitaṁ diṭṭhi purekkharāno,
yaṁ nissito tattha subhaṁvadāno
suddhiṁvado tattha tathaddasā so.

[bjt page 448] [\x 448/]
nivissavādī na hi subbināyoti - ' sassato loko idameva saccaṁ moghamañña'nti nivissavādī, asassato loko 'sassato loko idameva saccaṁ moghamañña'nti idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti; 'asassato loko asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - nivissavādī; na hi subbināyoti nivissavādī dubbinayo duppaññāpiyo1 dunnijjhāpiyo duppekkhāpiyo duppasādiyoti - nivissavādī na hi subbināyo.

pakappitaṁ diṭṭhi purekkharānoti - kappitaṁ pakappitaṁ abhisaṅkhataṁ saṇṭhapitaṁ diṭṭhiṁ purakkhataṁ katvā. carati, diṭṭhidhajo diṭṭhiketu diṭṭhādhipateyyo diṭṭhiyā parivārito caratīti - pakappitaṁ diṭṭhi purekkharāno.

yaṁ nissito tattha subhaṁvadānoti - 'yaṁ nissito'ti yaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissito sannissito allīno upagato ajjhesito adhimuttoti yaṁ nissito; tatthāti sakāya diṭṭhiyā sakāya khantiyā sakāya ruciyā sakāya laddhiyā; subhaṁvadānoti subhavādo sobhanavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya laddhiyāti - yaṁ nissito tattha subhaṁvadāno.

suddhiṁvado tattha tathaddasā soti - suddhivādo [pts page 327] [\q 327/]      visuddhivādo parisuddhivādo pariyodātavādo, athavā suddhidassano visuddhidassano parisuddhidassano vodātadassano pariyodātadassanoti suddhiṁvado; tatthāti sakāya diṭṭhiyā sakāya khantiyā sakāya ruciyā sakāya laddhiyā tathaṁ tacchaṁ bhūtaṁ yāthāvaṁ aviparītanti addasa adakkhi apassi paṭivijjhīti - suddhiṁvado tattha tathaddasā so.

"nivissavādī na hi subbināyo
pakappitaṁ diṭṭhipurekkharāno,
yaṁ nissito tattha subhaṁvadāno
suddhiṁvado tattha tathaddasā so"ti.

13 - 17
na brāhmaṇo kappamupeti saṅkhaṁ
na diṭṭhisārī napi ñāṇabandhu, ñatvā ca so sammutiyo puthujjā
upekkhati uggaṇhanti maññe.

1. duppaññāpayo - machasaṁ - syā.
[bjt page 450] [\x 450/]

na brāhmaṇo kappamupeti saṅkhanti - 'nā'ti paṭikkhepo; brāhmaṇoti sattannaṁ dhammānaṁ bāhitattā brāhmaṇo na brāhmaṇassa paraneyyamatthīti - ' nā'ti paṭikkhepo; brāhmaṇoti sattannaṁ dhammānaṁ bāhitattā brāhmaṇo sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. " bāhetvā sabbapāpakāni (sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā".
kappāti dve kappā: taṇhākappo ca diṭṭhikappo ca.

katamo taṇhā kappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhākappo.

katamo diṭṭhikappo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhikappo.

saṅkhā vuccati ñāṇaṁ, yā paññā pajānanā - pe - amoho dhammavicayo sammādiṭṭhi; na brāhmaṇo kappamupeti saṅkhanti brāhmaṇo saṅkhāya jānitvā tulayitvā tīrayitvā vibhāvayitvā vibhūtaṁ katvā ' sabbe saṅkhārā aniccāti, sabbe saṅkhārā dukkhāti - pe - yaṁ kiñci samudayadhammaṁ sabbaṁ taṁ nirodhadhamma'nti saṅkhāya jānitvā tulayitvā tīrayitvā vibhāvayitvā vibhūtaṁ katvā taṇhākappaṁ [pts page 328] [\q 328/]      vā diṭṭhikappaṁ vā neti, na upeti, na upagacchati, na gaṇhāti, na parāmasati, nābhinivisatīti - na brāhmaṇo kappamupeti saṅkhaṁ.

na diṭṭhisārī napi ñāṇabandhūti - tassa dvāsaṭṭhi diṭṭhigatāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni; so diṭṭhiyā na yāyati na niyyati na vuyhati na saṁhariyyati; napi taṁ diṭṭhigataṁ sārato pacceti, na paccāgacchatīti ' na diṭṭhisārī;' napi ñāṇabandhūti aṭṭhasamāpattiñāṇena vā pañcābhiññāñāṇena vā micchāñāṇena vā taṇhābandhaṁ vā diṭṭhibandhaṁ vā na karoti na janeti na sañjaneti na nibbatteti nābhinibbattetīti - na diṭṭhisārī napi ñāṇabandhu.

√atvā ca so sammutiyo puthujjāti - ' ñatvā'ti ñatvā jānitvā tulayitvā tīrayitvā vibhāvayitvā vibhūtaṁ katvā: 'sabbe saṅkhārā aniccāti ñatvā jānitvā tulayitvā tīrayitvā vibhāvayitvā vibhūtaṁ katvā: ' sabbe saṅkhārā dukkhāti - pe - yaṁ kiñci samudayadhammaṁ sabbaṁ taṁ nirodhadhamma'nti ñatvā jānitvā tulayitvā tīrayitvā vibhāvayitvā vibhūtaṁ katvā ti - ñatvā ca so; sammutiyo vuccanti dvāsaṭṭhidiṭṭhigatāni diṭṭhisammutiyo; puthujjāti puthujjanehi janitā vā tā sammutiyoti puthujjā, puthu nānājanehi janitā vā tā sammutiyoti puthujjāti - ñatvā va so sammutiyo puthujjā.

upekkhatī uggaṇhanti maññeti - aññe taṇhāvasena diṭṭhivasena gaṇhanti parāmasanti abhinivisanti, arahā upekkhati, na gaṇhāti na parāmasati, nābhinivisatīti - upekkhetī uggaṇhanti maññe.

tenāha bhagavā:
" na brāhmaṇo kappamupeti saṅkhaṁ
na diṭṭhisārī napi ñāṇabandhu,
√atvā ca so sammutiyo puthujjā
upekkhatī uggaṇhanti maññe"ti.

[bjt page 452] [\x 452/]

13 - 18
visajja [pts page 329] [\q 329/]      ganthāni munīdha loke
vivādajātesu na vaggasārī,
santo asantesu upekkhako so
anuggaho uggaṇhanti maññe.

visajja ganthāni munīdha loketi - ' ganthā'ti cattāro ganthā: abhijjhā kāyagantho byāpādo kāyagantho, sīlabbataparāmāso kāyagantho, idaṁsaccābhiniveso kāyagantho, attano diṭṭhiyā rāgo abhijjhā kāyagantho, paravādesu āghāto appaccayo byāpādo kāyagantho, attano sīlaṁ vā vataṁ vā sīlabbataṁ vā parāmasati sīlabbataparāmāso kāyagantho, attano diṭṭhi idaṁsaccābhiniveso kāyagantho, visajjāti ganthe vossajitvā vā visajja; athavā ganthe gathite ganthite baddhe1 vibaddhe1 ābaddhe1 lagge laggite paḷibuddhe bandhane phoṭayitvā vā visajja; yathā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti, evamevaṁ ganthe vossajjitvā vā visajja; athavā ganthe gathite ganthite baddhe vibaddhe ābaddhe lagge laggite paḷibuddhe2 bandhane phoṭayitvā vā visajja; munīti monaṁ vuccati ñāṇaṁ
evaṁ munī nāmakāyā vimuttoti 'eva'nti opammasampaṭipādanaṁ, munīti 'monaṁ' vuccati ñāṇaṁ, yā paññā pajānanā vicayo
pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

6. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti. katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

7. ''na monena muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so munī,
yo munāti ubho loke munī tena pavuccatī. ''

9. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

idhāti - imissā diṭṭhiyā, imissā, khantiyā, imissā ruciyā, imasmiṁ ādāye2, imasmiṁ dhamme, imasmiṁ vinaye, imasmiṁ dhammavinaye, imasmiṁ pāvacane, imasmiṁ brahmacariye, imasmiṁ satthusāsane, imasmiṁ attabhāve, imasmiṁ manussaloketi visajja munīdha loke.

vivādajātesu na vaggasārīti - vivāde jāte sañjāte nibbatte abhinibbatte pātubhūte3 chandagatiṁ gacchantesu dosāgatiṁ gacchantesu bhayāgatiṁ gacchantesu mohāgatiṁ gacchantesu [pts page 330] [\q 330/]      na chandāgatiṁ gacchati, na dosāgatiṁ gacchati, na bhayāgatiṁ gacchati, na mohāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati vuyhati saṁharīyatīti - vivādajātesu na vaggasārī.

santo asantesu upekkhako soti - ' santo'ti rāgassa santattā santo; dosassa santattā santo, mohassa santattā santo kodhassa, upanāhassa, makkhassa, palāsassa, issāya, macchariyassa, māyāya, sāṭheyyassa, thambhassa, sārambhassa, mānassa, atimānassa, madassa, pamādassa, sabbakilesānaṁ, sabbaduccaritānaṁ, sabbasantāpānaṁ, sabbākusalābhisaṁkhārānaṁ santattā samitattā vūpasamitattā vijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddhoti - santo; asantesūti asantesu anupasantesu avupasantesu anibbutesu appaṭippassaddhesūti - santo asantesu; upekkhako soti arahā chaḷaṅgupekkhāya samannāgato: cakkhunā rūpaṁ disvā neva sumano hoti, na dummano, upekkhako viharati sato sampajāno, sotena saddaṁ sutvā gandhena gandhaṁ sāyitvā neva sumano hoti, na dummano, upekkhako viharati sato sampajāno, phoṭṭhabbaṁ pūsitvā neva sumano hoti, na dummano, upekkhako viharati sato sampajāno, kālaṁ kaṅkhati bhāvitatto4 sudantoti - santo asantesu upekkhako so.

1. bandhe - machasaṁ. [pts]. 2. palibuddhe - sīmu. 11. 3. vivādajātesu pātubhūtesu - syā. [pts]. 4. bhāvito - sīmu11. manupa. [pts.]

[bjt page 454] [\x 454/]
anuggaho uggaṇhanti maññeti - aññe taṇhāvasena diṭṭhivasena gaṇhanti1 parāmasanti abhinivisanti, arahā upekkhati na gaṇhāti na parāmasati nābhinivisatīti - anuggaho uggaṇhanti maññe.

tenāha bhagavā:

"visajja ganthāni munīdha loke
vivādajātesu na vaggasārī,
santo asantesu upekkhako so
anuggaho uggaṇhanti maññe"ti

13 - 19
pubbāsave hitvā nave akubbaṁ
na chandagū nopi nivissavādī,
sa vippamutto diṭṭhigatehi dhīro na lippati2 loke anattagarahī.

pubbāsave [pts page 331] [\q 331/]      hitvā nave akubbanti - pubbāsavā vuccanti atītā rūpavedanāsaññāsaṅkhāraviññāṇā, atīte saṅkhāre ārabbha ye kilesā upajjeyyuṁ, te kilese hitvā cajitvā pariccajitvā pajahitvā vinodetvā byantīkaritvā anabhāvaṁ gametvāti - pubbāsave hitvā; nave akubbanti ' navā" vuccanti paccuppannā rūpavedanāsaññāsaṅkhāraviññāṇā, paccuppanne saṅkhāre ārabbha chandaṁ akubbamāno anibbattayamāno nabhinibbattayamānoti pubbāsave hitvā nave akubbaṁ.

na chandagū nopi nivissavādīti - na chandāgatiṁ gacchati, na dosāgatiṁ gacchati, na bhayāgatiṁ gacchati, na mohāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati niyyati vuyhati na saṁhariyyatīti - na chandagū; nopi nivissavādīti ' sassato loko idameva saccaṁ moghamañña'nti na nivissavādī idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti; 'asassato loko asassato loko idameva saccaṁ moghamañña'nti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi; athavā, na gaṇhitabbā na parāmasitabbā nābhinivisitabbāti evampi - 'passañca diṭṭhīsu anuggahāya'. athavā, 'asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato parammaraṇā, na hoti tathāgato parammaraṇā, hoti ca na ca hoti tathāgato parammaraṇā, neva hoti na na hoti tathāgato parammaraṇā, idameva saccaṁ, moghamañña'nti diṭṭhigatametaṁ neva hoti na na hoti tathāgato parammaraṇā, idameva saccaṁ moghamaññanti - na nivissavādīti - na chandagū nopi nivissavādī,

sa vippamutto diṭṭhigatehi dhīroti - tassa dvāsaṭṭhidiṭṭhigatāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni; so diṭṭhigatehi vippamutto visaññutto vimariyādīkatena cetasā viharati; dhīroti dhīro paṇḍito paññavā buddhimā ñāṇī vibhāvī medhāvīti - sa vippamutto diṭṭhigatehi dhīro.

1. gaṇhante - sīmu11 2. limpati sīmu11. [pts].

[bjt page 456] [\x 456/]

na lippati1 loke anattagarahīti - 'lepā'ti dve lepā: taṇhālepo ca diṭṭhilepo ca. katamo taṇhā kappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhālepo.

katamo diṭṭhilepo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhilepo.
[pts page 332] [\q 332/]
tassa taṇhā lepo pahīno diṭṭhilepo paṭinissaṭṭho; taṇhālepassa pahīnattā diṭṭhilepassa paṭinissaṭṭhattā anupalitto apāyaloke na lippati; manussaloke na lippati; devaloke na lippati; khandhaloke na lippati; dhātuloke na lippati; āyatanaloke na lippati; na saṁlippati, na upalippati, alitto asaṁlitto anupalitto nikkhanto nissaṭo vippamutto visaññutto vimariyādīkatena cetasā viharatīti - na lippati loke, anattagarahīti dvīhi kāraṇehi attānaṁ garahati' katattā ca akatattā ca. kathaṁ katattā ca akatattā ca attānaṁ garahati? kataṁ me kāyaduccaritaṁ akataṁ me kāyasucaritanti attānaṁ garahati. kataṁ me vacīduccaritaṁ kataṁ me manoduccaritaṁ - kato me pāṇātipāto kato me pāṇātipātā veramaṇī'ti attānaṁ garahati. 'kataṁ me adinnādānaṁ, akatā me adinnādānā veramaṇī'ti attānaṁ garahati. 'kato me kāmesu micchācāro, akatā kāmesu micchācārā veramaṇī'ti attānaṁ garahati. 'kato me musāvādo, akatā me musāvādā veramaṇī'ti attānaṁ garahati. ' katā me pisunā vācā, akatā me pisunāya vācāya veramaṇī'ti attānaṁ garahati. 'katā me pharusā vācā, akatā me pharusāya vācāya veramaṇī'ti attānaṁ garahati. 'kato me samphappalāpo, akatā me samphappalāpā veramaṇī'ti attānaṁ garahati. 'katā me abhijjhā, akatā me anabhijjhā'ti attānaṁ garahati. 'kato me vyāpādo, akato me avyāpādo'ti attānaṁ garahati. 'katā me micchādiṭṭhi, akatā me sammādiṭṭhī'ti6 attānaṁ garahati. evaṁ katattā ca akatattā ca attānaṁ garahati. athavā sīlesu'mhi na paripūrakārīti attānaṁ garahati. indriyesu'mhi aguttadvāroti - bhojanemhi amattaññūti jāgariyamhi ananuyuttoti - na satisampajaññenamhi samannāgatoti - abhāvitā me cattāro satipaṭṭhānāti - abhāvitā me cattāro sammappadhānāti - abhāvitā me cattāro iddhipādāti - abhāvitāni me pañcindriyānīti - abhāvitāni me pañca balānīti - abhāvitā me satta bojjhaṅgāti - abhāvito me ariyo aṭṭhaṅgiko maggo ti - dukkhaṁ me apariññātanti - dukkhasamudayo me appahīnoti - maggo me abhāvitoti - nirodho me asacchikatoti attānaṁ garahati evaṁ katattā ca akatattā ca attānaṁ garahati. evaṁ attagarahī kataṁ2 kammaṁ akubbamāno ajanayamāno asañjanayamāno [pts page 333] [\q 333/]      anibbattayamāno anabhinibbattayamāno anattagarahīti - na lippati1 loke anattagarahī.

tenāha bhagavā:

9"pubbāsave hitvā nave akubbaṁ
na chandagū nopi nivissavādī,
sa vippamutto diṭṭhigatehi dhīro
na lippati1 loke anattagarahī"ti.

13 - 20

sa sabbadhammesu visenibhūto
yaṁ kiñci diṭṭhaṁ va sutaṁ mutaṁ vā,
sa pannabhāro muni vippamutto
na kappiyo nūparato na patthiyo (iti bhagavā. )

1. limpati - sīmu11. [pts]. 2. attagarahī tayidaṁ - sīmu. 11. [pts]

[bjt page 458] [\x 458/]

sa sabbadhammesu visenibhūto yaṁ kiñci diṭṭhaṁ va sutaṁ mutaṁ vāti - senā vuccati mārasenā, kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā mārasenā.

vuttaṁ hetaṁ bhagavatā:

1. "kāmā te paṭhamā senā dutiyāarati1 vuccati,
tatiyā khuppipāsā te catutthī taṇhā pavuccati.

2. pañcamī2 thinamiddhaṁ te chaṭṭhā bhirū pavuccati,
sattamī vicikicchā te makkho thambho te aṭṭhamā. 3

3. lābho [pts page 334] [\q 334/]      siloko sakkāro micchāladdho ca yo yaso,
yo cattānaṁ samukkaṁse pare ca avajānati.

4. esā namuci te senā kaṇhassābhippahāriṇī,
na naṁ asūro jināti jitvā4 ca labhate sukha"nti. [a]

yato catuhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā5 parammukhā, so vuccati visenibhūto, so diṭṭhe visenībhūto sute mute viññāte visenībhūtoti - sa sabbadhammesu visenibhūto yaṁ kañci diṭṭhaṁ va sutaṁ mutaṁ vā.

sa pantabhāro muni vippamuttoti - 'bhāro'ti tayo bhārā khandhabhāro kilesabhāro abhisaṅkhārabhāro; katamo khandhabhāro? paṭisandhiyā rūpaṁ vedanā saññā saṅkhārā viññāṇaṁ, ayaṁ khandhabhāro. katamo kilesabhāro? rāgo doso moho kodhassa apanāhassa makkhassa paḷāsassa issāya macchariyassa māyāya sāṭheyyassa thambhassa sārambhassa mānassa atimānassa madassa pamādassa sabbakilesānaṁ sabbaduccaritānaṁ sabbapariḷāhānaṁ sabbasantāpānaṁ sabbākusalābhisaṅkhārā ayaṁ kilesabhāro. katamo abhisaṅkhārabhāro? puññabhisaṅkhāro apuññābhisaṅkhāro āneñjābhisaṅkhāro, ayaṁ abhisaṅkhārabhāro. yato khandhabhāro ca kilesabhāro ca abhisaṅkhārabhāro ca pahīnā honti ucchinnamūlā tālāvatthukatā anabhāvakatā āyatiṁ anuppādadhammā; so vuccati pannabhāro patitabhāro oropitabhāro samoropitabhāro nikkhittabhāro paṭipassaddhabhāro.

1. dutiyā rati - katthaci. pañcamaṁ - sīmu. 11. machasaṁ. [pts]. 3. aṭṭhamo - sīmu. 11. machasaṁ. [pts]. 4. chetvā - [pts]. 5. vippaluttā - sīmu. 11. [pts].
a. suttanipāta - padhānasutta.

[bjt page 460] [\x 460/]

munīti 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ [pts page 335] [\q 335/]      amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

6. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi [pts page 336] [\q 336/]      tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti.

[a.] dhammasaṅgaṇi niddesavāra. [b.] tikaṅguttara - āpāyikavagga [c.] itivuttaka - dutiyavagga.

[bjt page 462] [\x 462/]

katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

7. ''na monena muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so munī,
yo munāti ubho loke munī tena pavuccatī. ''

9. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

vippamuttoti - munino rāgā cittaṁ muttaṁ vimuttaṁ suvimuttaṁ; dosā cittaṁ - mohā cittaṁ muttaṁ vimuttaṁ suvimuttaṁ kodho cittaṁ muttaṁ va muttaṁ suvimuttaṁ upanāho cittaṁ - makkho cittaṁ muttaṁ vimuttaṁ suvimuttaṁ paḷāso cittaṁ - muttaṁ va muttaṁ suvimuttaṁ issā cittaṁ - macchariyaṁ cittaṁ muttaṁ vimuttaṁ suvimuttaṁ mayā cittaṁ muttaṁ vimuttaṁ suvimuttaṁ; sāṭheyyaṁ cittaṁ thambho mohā cittaṁ muttaṁ vimuttaṁ suvimuttaṁ sārambho cittaṁ muttaṁ vimuttaṁ suvimuttaṁ; māno cittaṁ muttaṁ vimuttaṁ suvimuttaṁ atimāno cittaṁ muttaṁ vimuttaṁ suvimuttaṁ; mado cittaṁ - pamādo cittaṁ muttaṁ vimuttaṁ suvimuttaṁ sabbe kilesā sabbe duccaritā sabbe darathā sabbe pariḷāhā sabbe santāpā sabbākusalehi saṅkhārehi cittaṁ muttaṁ vimuttaṁ suvimuttanti - sa pannabhāro muni vippamutto.

na kappiyo nūparato na patthiyoti bhagavāti - 'kappā'ti dve kappā: taṇhākappo ca diṭṭhikappo ca katamo taṇhā kappo? yāvatā taṇhāsaṅkhātena sīmakataṁ mariyādīkataṁ1 odhikataṁ pariyantakataṁ2 pariggahitaṁ mamāyitaṁ: idaṁ mama etaṁ mama ettakaṁ mamaṁ ettāvatā mamaṁ, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgārañca kevalampi mahāpaṭhaviṁ taṇhāvasena mamāyati yāvatā aṭṭhasatataṇhāvicaritaṁ, ayaṁ taṇhākappo.

katamo diṭṭhikappo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāraṁ diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho, ayāthāvakasmiṁ yāthāvakanti3 gāho, yāvatā dvāsaṭṭhi diṭṭhigatāni; ayaṁ diṭṭhikappo. tassa taṇhākappo pahīno. diṭṭhikappo paṭinissaṭṭho. taṇhākappassa pahīnattā diṭṭhikappassa paṭinissaṭṭhatā taṇhākappaṁ [pts page 337] [\q 337/]      vā diṭṭhikappaṁ vā na kappeti na janeti na sañjaneti na nibbatteti nābhinibbattetīti - na kappiyo; nūparatoti sabbe bālaputhujjanā rajjanti, kalyāṇaputhujjanaṁ upadāya sabbe sekhā appattassa pattiyā anadhigatassa adhigamāya asacchikatassa sacchikiriyāya āramanti viramanti paṭiviramanti; arahā ārato virato paṭivirato nikkhanto nissaṭo vippamutto visaññutto vimariyādīkatena cetasā viharatīti - na kappiyo nūparato;

1. moneyyena - sa.
[a.] dhammapada - dhammaṭṭhakavagga. [b.] suttanipāta - sabhiyasutta.

[bjt page 464] [\x 464/]

na patthiyoti - patthanā vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. yassesā patthanā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā, so vuccati na patthiyo; bhagavāti gāravādhivacanaṁ; api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇṭakoti bhagavā, bhaggakilesoti bhagavā, bhaji pabhaji paṭivibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā, bhaji1 vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānappaccayabhesajajaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catuṇṇaṁ jhānānaṁ catuṇṇaṁ appamaññānaṁ catuṇṇaṁ arūpasamāpattīnanti bhagavā bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ anupubbavihārasamāpattīnanti bhagavā, bhāgī vā bhagavā dasannaṁ [pts page 338] [\q 338/]      saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā, bhāgī vā bhagavā catuṇṇaṁ satipaṭṭhānānaṁ catuṇṇaṁ sammappadhānānaṁ catuṇṇaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṁgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catuṇṇaṁ paṭisambhidānaṁ channaṁ abhiññāñāṇānaṁ2 channaṁ buddhadhammānanti bhagavā, bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti - na kappiyo nūparato na patthiyoti bhagavāti.
tenāha bhagavā:

" sa sabbadhammesu visenibhūto
yaṁ kiñci diṭṭhaṁ va sutaṁ mutaṁ vā,
sa pannabhāro muni vippamutto
na kappiyo nūparato na patthiyoti bhagavā"ti.

mahāviyuhasuttaniddeso samatto

terasamo.

1. bhāgī - sīmu11. 2. abhiññāṇānaṁ - sīmu1 abhiññānaṁ - machasaṁ

[bjt page 466] [\x 466/]
14
tuvaṭakasuttaniddeso

atha tuvaṭakasuttaniddeso vuccati:

14 - 1
pucchāmi [pts page 339] [\q 339/]      taṁ ādiccabandhuṁ1
vivekaṁ santipadañca mahesiṁ,
kathaṁ disvā nibbāti bhikkhu
anupādiyāno lokasmiṁ kiñci.

pucchāmi taṁ ādiccabandhunti2 - 'pucchā'ti tisso pucchā: adiṭṭhajotanā pucchā, diṭṭhasaṁsandanā pucchā, vimaticchedanā pucchā.

katamā adiṭṭhajotanā pucchā? pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhāvanāya pañhaṁ pucchati. ayaṁ adiṭṭhajotanā pucchā.

katamā diṭṭhasaṁsandanā pucchā? pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ, aññehi paṇḍitehi saddhiṁ saṁsandanatthāya pañhaṁ pucchati. ayaṁ diṭṭhasaṁsandanā pucchā.

katamā vimaticchedanā pucchā? pakatiyā saṁsayapakkhanno3 hoti vimatipakkhanno dveḷhakajāto 'evaṁ nu kho, na nu kho, kiṁ nu kho, kathaṁ nu kho'ti so vimaticchedanatthāya pañhaṁ pucchati. ayaṁ vimaticchedanā pucchā. imā tisso pucchā.

aparāpi tisso pucchā: manussapucchā, amanussapucchā. nimmitapucchā.

katamā [pts page 340] [\q 340/]      manussapucchā? manussā buddhaṁ bhagavantaṁ upasaṅkamitvā pañhaṁ pucchanti - bhikkhu pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti. ayaṁ manussapucchā .
katamā amanussapucchā? amanussā buddhaṁ bhagavantaṁ upasaṅkamitvā pañhaṁ pucchanti - nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmāṇo pucchanti, devatāyo pucchanti, ayaṁ amanussapucchā.

1. ādiccabandhu - sīmu11 machasaṁ. 2. ādiccabandhūti - sīmu11. machasaṁ 3. pakkhanto - [pts]

[bjt page 468] [\x 468/]
katamā nimmitapucchā? yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ, taṁ so nimmito buddhaṁ bhagavantaṁ upasaṅkamitvā pañhaṁ pucchati, bhagavā vissajjeti. ayaṁ nimmitapucchā. imā tisso pucchā.

aparāpi tisso pucchā: attatthapucchā, paratthapucchā, ubhayatthapucchā. aparāpi tisso pucchā: diṭṭhadhammikatthapucchā, samparāyikatthapucchā, paramatthapucchā. aparāpi tisso pucchā: anavajjatthapucchā, nikkhepatthapucchā, vodānatthapucchā. aparāpi tisso pucchā: atītapucchā, anāgatapucchā, paccuppannapucchā. aparāpi tisso pucchā: ajjhattapucchā, bahiddhāpucchā, ajjhattabahiddhāpucchā. aparāpi tisso pucchā, kusalapucchā, akusalapucchā, abyākatapucchā. aparāpi tisso pucchā: khandhapucchā, dhātupucchā, āyatanapucchā. aparāpi tisso pucchā: satipaṭṭhānapucchā. sammappadhānapucchā, iddhipādapucchā. aparāpi [pts page 341] [\q 341/]      tisso pucchā: indriyapucchā, balapucchā, bojjhaṅgapuccā. aparāpi tisso pucchā: maggapucchā, phalapucchā, nibbānapucchā.

pucchāmi tanti - pucchāmi taṁ, yācāmi taṁ; ajjhesāmi taṁ, pasādemi taṁ; kathayassu meti - pucchāmi taṁ; ādiccabandhunti ādicco vuccati suriyo; suriyo gotamo gottena; bhagavā pi gotamo gottena. bhagavā suriyassa gottañātako gottabandhu, tasmā buddho ādiccabandhūti - pucchāmi taṁ ādiccabandhuṁ 1.

vivekaṁ santipadañca mahesinti - ' viveko'ti tayo vivekā' kāyaviveko, cittaviveko, upadhiviveko.

katamo kāyaviveko? idha bhikkhu vivittaṁ senāsanaṁ bhajati, araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. kāyena ca vicitto viharati, so eko gacchati. eko tiṭṭhati. eko nisīdati. eko seyyaṁ kappeti. eko gāmaṁ piṇḍāya pavisati. eko paṭikkamati. eko raho nisīdati. eko caṅkamaṁ adhiṭṭhāti. eko carati viharati irīyati vattati pāleti yapeti yāpeti' ayaṁ kāyaviveko.
1. ādiccabandhu - sīmu11. machasaṁ.

[bjt page 470] [\x 470/]
katamo cittaviveko? paṭhamaṁ jhānaṁ samāpannassa nīvaraṇehi cittaṁ vicittaṁ hoti. dutiyaṁ jhānaṁ samāpannassa vitakkavicārehi cittaṁ vicittaṁ hoti. tatiyaṁ jhānaṁ samāpannassa pītiyā vicittaṁ cittaṁ hoti. catutthaṁ jhānaṁ samāpannassa sukhadukkhehi cittaṁ vicittaṁ hoti. ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vicittaṁ hoti. viññāṇañcāyatanaṁ samāpannassa ākāsānañcāyatanasaññāya cittaṁ vicittaṁ hoti. ākiñcaññāyatanaṁ samāpannassa viññāṇañcāyatanasaññāya cittaṁ vicittaṁ hoti. neva- [pts page 342] [\q 342/]      saññānāsaññāyatanaṁ samāpannassa ākiñcaññāyatanasaññāya cittaṁ vicittaṁ hoti. sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ vicittaṁ hoti. sakadāgāmissa1 oḷārikā kāmarāgasaññojanā, paṭighasaññojanā, oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vicittaṁ hoti. anāgāmissa aṇusahagatā kāmarāgasaññojanā paṭighasaññojanā, aṇusahagatā kāmarāgānusayā paṭighānusayā, tadekaṭṭhehi ca kilesehi cittaṁ vicittaṁ hoti. arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi, bahiddhā ca sabbanimittehi cittaṁ vicittaṁ hoti. ayaṁ cittaviveko.

katamo upadhiviveko? upadhi vuccati kilesā ca khandhā ca abhisaṅkhārā ca; upadhiviveko vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. ayaṁ upadhiviveko.

kāyaviveko ca vūpakaṭṭhakāyānaṁ2 nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatānaṁ.

santīti ekena ākārena santipi santipadampi taṁ yeva amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. vuttaṁ hetaṁ bhagavatā: " santametaṁ padaṁ paṇītametaṁ padaṁ, yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbāna"nti. [a]athavā aparena ākārena ye dhammā santādhigamāya [pts page 343] [\q 343/]      santiphusanāya santisacchikiriyāya saṁvattanti seyyathīdaṁ: cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo. ime vuccanti santipadaṁ tāṇapadaṁ lenapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ.

1. sakadāgāmikassa - sīmu11. 2. vavakaṭṭhakāyānaṁ - sa. [a.] majjhimanikāya - alagaddasutta.

[bjt page 472] [\x 472/]

mahesīti, mahesī bhagavā; mahantaṁ sīlakkhandhaṁ esi gavesi pariyesīti mahesi. mahantaṁ samādhikkhandhaṁ - mahantaṁ paññākkhandhaṁ - mahantaṁ vimuttikkhandhaṁ - mahantaṁ vimuttiñāṇadassanakkhandhaṁ esi gavesi pariyesīti mahesī. mahato tamokāyassa padālanaṁ, mahato vipallāsassa bhedaṁ, mahato taṇhāsallassa abbūhanaṁ. mahato diṭṭhisaṅghāṭassa viniveṭhanaṁ, mahato mānadhajassa papātanaṁ1 mahato abhisaṅkhārassa vūpasamanaṁ, mahato, oghassa nittharaṇaṁ. 2mahato bhārassa nikkhepanaṁ, mahato saṁsāravaṭṭassa upacchedaṁ, mahato santāpassa nibbāpanaṁ, mahato pariḷāhassa paṭippassaddhiṁ, mahato dhammadhajassa ussāpanaṁ esi gavesi pariyesīti mahesī mahante satipaṭṭhāne - mahante sammappadhāne - mahante iddhipāde - mahante satipaṭṭhāne - mahante sammappadhāne - mahante iddhipāde - mahantāni indriyāni - mahantaṁ paramatthaṁ amataṁ nibbānaṁ esi gavesi pariyesīti mahesī. mahesakkhehi vā sattehi esito gavesito pariyesito 'kahaṁ buddho, kahaṁ bhagavā, kahaṁ devadevo' kahaṁ narāsabho'ti mahesīti - vivekaṁ santipadañca mahesiṁ.

kathaṁ disvā nibbāti bhikkhūti - kathaṁ disvā passitvā tulayitvā [pts page 344] [\q 344/]      tīrayitvā vibhāvayitvā vibhūtaṁ katvā attano rāgaṁ nibbāpeti? dosaṁ nibbāpeti! mohaṁ nibbāpeti? kodhaṁ, upanāhaṁ makkhaṁ, paḷāsaṁ, issaṁ, macchariyaṁ, māyaṁ, sāṭheyyaṁ, thambhaṁ, sārambhaṁ, mānaṁ, atimānaṁ, madaṁ, pamādaṁ, sabbe kilese, sabbe duccarite, sabbe darathe, sabbe pariḷāhe, sabbe santāpe, sabbākusalābhisaṅkhāre nibbāpeti sameti upasameti vūpasameti paṭippassambheti? bhikkhūti puthujjanakalyāṇako vā bhikkhu sekho vā bhikkhūti - kathaṁ disvā nibbāti bhikkhu.

anupādiyāno lokasmiṁ kiñcīti - catuhi upādānehi anupādiyamāno agaṇhamāno aparāmasamāno anabhinivisamāno; lokasminti apāyaloke devaloke khandhaloke dhātuloke āyatanaloke; kiñcīti - anupādiyāno lokasmiṁ kiñci.

tenāha bhagavā:

pucchāmi taṁ ādiccabandhuṁ1
vivekaṁ santipadañca mahesiṁ,
kathaṁ disvā nibbāti bhikkhu
anupādiyāno lokasmiṁ kiñci.

14 - 2
mūlaṁ papañcasaṅkhāyāti bhagavā
mantā asmīti sabbamuparundhe,
yā kāci taṇhā ajjhattaṁ
tāsaṁ vinayā sadā sato sikkhe.

1pavāhanaṁ - syā. 2. nitthāraṇaṁ - sīmu11. [pts.]

[bjt page 474] [\x 474/]

mūlaṁ papañcasaṅkhāyāti bhagavā mantā asmīti sabbamuparundheti papañcā yeva papañcasaṅkhā; taṇhā papañcasaṅkhā, diṭṭhi papañcasaṅkhā, katamaṁ taṇhāpapañcassa mūlaṁ? avijjā mūlaṁ, ayoniso manasikāro mūlaṁ. asmimāno mūlaṁ, ahirikaṁ mūlaṁ, [pts page 345] [\q 345/]      anottappaṁ mūlaṁ, uddhaccaṁ mūlaṁ, idaṁ taṇhāpapañcassa mūlaṁ, katamaṁ diṭṭhipapañcassa mūlaṁ? avijjā mūlaṁ ayoniso manasikāro mūlaṁ. asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ, idaṁ diṭṭhipapañcassa mūlaṁ.

bhagavāti gāravādhivacanaṁ; api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇṭakoti bhagavā, bhaggakilesoti bhagavā, bhaji vibhaji paṭivibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā, bhaji1 vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānappaccayabhesajajaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catuṇṇaṁ jhānānaṁ catuṇṇaṁ appamaññānaṁ catuṇṇaṁ arūpasamāpattīnanti bhagavā bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā, bhāgī vā bhagavā catuṇṇaṁ satipaṭṭhānānaṁ catuṇṇaṁ sammappadhānānaṁ catuṇṇaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṁgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catuṇṇaṁ paṭisambhidānaṁ channaṁ abhiññāñāṇānaṁ2 channaṁ buddhadhammānanti [pts page 346] [\q 346/]      bhagavā, bhagavāti netaṁ nāmaṁ mātarā kataṁ, na
pitarā kataṁ, na bhātarā kataṁ, na bhaginiyā kataṁ na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti - mūlaṁ papañcasaṅkhāyāti bhagavā.
manti asmīti sabbamuparundheti - 'mantā' vuccati paññā, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi; asmīti rūpe asmīti māno, asmīti chando, asmīti anusayo; vedanāya - saññāya - saṅkhāresu viññāṇe asmīti māno, asmīti chando, asmīti anusayoti - mūlaṁ papañcasaṅkhāyāti bhagavā mantā asmīti.

1. bhagī sīmu. 11.

[bjt page 476] [\x 476/]

sabbamuparundheti - papañcasaṅkhāya mūlañca asmimānañca mantāya sabbaṁ rundheyya uparundheyya nirodheyya vūpasameyya atthaṅgameyya paṭippassambheyyāti - mūlaṁ papañcasaṅkhāyāti bhagavā mantā asmīti sabbamuparundhe.

yā kāci taṇhā ajjhattanti - 'yā kācī'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ1 yā kācīti. taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā; ajjhattanti ajjhattasamuṭṭhānā vā sā taṇhāti ajjhattaṁ; athavā ajjhattaṁ vuccati cittaṁ, yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu; [a] cittena sā taṇhā sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇāti pi ajjhattanti - yā kāci taṇhā ajjhattaṁ.

tāsaṁ vinayā sadā sato sikkheti - ' sadā'ti sadā sabbadā sabbakālaṁ [pts page 347] [\q 347/]      niccakālaṁ dhuvakālaṁ satataṁ samitaṁ abbokiṇṇaṁ poṅkhānupoṅkhaṁ udakomikājātaṁ2 avīcisantatisahitaṁ phussitaṁ3 purebhattaṁ pacchābhattaṁ, purimaṁ yāmaṁ majjhimaṁ yāmaṁ pacchimaṁ yāmaṁ, kāle juṇhe, vasse hemante gimhe, purime vayokhandhe majjhime vayokhandhe pacchime vayokhandhe; satoti catuhi kāraṇehi sato: kāye kāyānupassanāsatipaṭṭhānaṁ bhāvento sato; vedanāsu vedanānupassanāsatipaṭṭhānaṁ bhāvento sato; citte cittānupassanāsatipaṭṭhānaṁ bhāvento sato; dhammesu dhammānupassanāsatipaṭṭhānaṁ bhāvento sato; aparehipi catuhi kāraṇehi sato; asatiparivajjanāya sato; satikaraṇīyānaṁ dhammānaṁ katattā sato; satipaṭipakkhānaṁ dhammānaṁ hatattā sato; satinimittānaṁ dhammānaṁ asammuṭṭhattā sato; aparehipi catuhi kāraṇehi sato: satiyā samannāgatattā sato; satiyā vasitattā sato; satiyā pāguññatāya sato; satiyā apaccorohaṇatāya sato. aparehi catuhi kāraṇehi sato: sattattā4 sato, samitattā sato, santattā sato, santidhammasamannāgatattā sato, buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānasatiyā sato, maraṇasatiyā sato, kāyagatāsatiyā sato, upasamānussatiyā sato. yā sati anussati paṭissati sati saraṇatā dhāraṇatā apilāpanatā apammussanatā sati satindriyaṁ satibalaṁ sammāsati satisambojjhaṅgo ekāyanamaggo, [a] ayaṁ vuccati sati. imāya satiyā upeto samupeto apagato5 samupagato6 upapanno samupapanno samannāgato. so vuccati sato.

1pariyādāyavacanametaṁ - sīmu11 [pts]. 2. udakumikajātaṁ - sīmu. 11 [pts]. 3. phusitaṁ - sīmu 11 4. satattā - sīmu. 11. [pts]. 5. upāgato - machasaṁ 6. samupāgato - machasaṁ.
[a.] dhammasaṅgaṇi - niddesavāra.

[bjt page 478] [\x 478/]

sikkheti - tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti. pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī samādāya sikkhati sikkhāpadesu, khuddako sīlakkhandho, mahanto [pts page 348] [\q 348/]      sīlakkhandho, sīlaṁ patiṭṭhā ādi caraṇaṁ saṁyamo saṁvaro, mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti. ime āsavā'ti yathābhūtaṁ pajānāti, ayaṁ āsavasamudayo'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā.

tāsaṁ vinayā sadā sato sikkhe'ti - tāsaṁ taṇhānaṁ vinayāya paṭivinayāya pahānāya vūpasamāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya. imā tisso sikkhāyo1 āvajjanto sikkheyya, jānanto sikkheyya, passanto [pts page 349] [\q 349/]      sikkheyya, paccavekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya, ācareyya, samācareyya, samādāya vatteyyāti tāsaṁ vinayā sadā sato sikkhe.

tenāha bhagavā:
"mūlaṁ papañcasaṅkhāyāti bhagavā
mantā asmīti sabbamuparundhe,
yā kāci taṇhā ajjhattaṁ
tāsaṁ vinayā sadā sato sikkhe"ti.

1. tisso sikkhā - [pts.]
[bjt page 480] [\x 480/]
14 - 3

yaṁ kiñci dhammamabhijaññā
ajjhattaṁ athavāpi bahiddhā,
na tena thāmaṁ 1 kubbetha
na hi sā nibbuti sataṁ vuttā.

yaṁ kiñci dhammamabhijaññā ajjhattanti - yaṁ kiñci attano guṇaṁ jāneyya kusale vā dhamme abyākate vā dhamme. katame attano guṇā? uccākulā pabbajito vā assaṁ2 mahābhogakulā pabbajito vā assaṁ; uḷārabhogakulā pabbajito vā assaṁ, ñāto yasassī sagahaṭṭhapabbajitānanti vā assaṁ; lābhīmhi cīvarapiṇḍapātasenāsanagilānapaccayabhesajjaparikkhārānanti vā assaṁ, suttantiko vā assaṁ, vinayadharo vā assaṁ, dhammakathiko vā assaṁ, āraññako vā assaṁ, piṇḍapātiko vā assaṁ, paṁsukūliko vā assaṁ, tecīvariko vā assaṁ, sapadānacāriko vi assaṁ, khalupacchābhattiko vā assaṁ, nesajjiko vā assaṁ, yathāsanthatiko vā assaṁ, paṭhamassa jhānassa lābhīti vā assaṁ; catutthassa [pts page 350] [\q 350/]      jhānassa lābhīti vā assaṁ; ākāsānañcāyatanasamāpattiyā lābhīti vā assaṁ; viññāṇañcāyatanasamāpattiyā - ākiñcaññāyatanasamāpattiyā nevasaññānāsaññāyatanasamāpattiyā lābhīti vā assaṁ; ime vuccanti attano guṇā. yaṁ kiñci attano guṇaṁ jāneyya ājāneyya vijāneyya paṭivijāneyya paṭivijjheyyāti yaṁ kiñci dhammamabhijaññā ajjhattaṁ.

athavāpi bahiddhāti - upajjhāyassa vā ācariyassa vā te guṇā assūti ajjhattaṁ athavāpi bahiddhā.

na tena thāmaṁ kubbethāti - attano vā guṇena paresaṁ vā guṇena thāmaṁ na kareyya, thambhaṁ na kareyya, mānaṁ na kareyya, unnatiṁ na kareyya, unnāmaṁ na kareyya, na tena mānaṁ janeyya, na tena thaddho assa patthaddho paggahitasiroti - na tena thāmaṁ kubbetha.

na hi sā nibbuti sataṁ vuttāti - satānaṁ santānaṁ sappurisānaṁ buddhānaṁ buddhasāvakānaṁ paccekabuddhānaṁ sā nibbutīti na vuttā; na pavuttā, na ācikkhitā, na desitā, na paññāpitā na paṭṭhapitā, na vivaṭā, na vibhattā, na uttānīkatā, nappakāsitāti - na hi sā nibbuti sataṁ vuttā

tenāha bhagavā:

yaṁ kiñci dhammamabhijaññā
ajjhattaṁ athavāpi bahiddhā,
na tena thāmaṁ 1 kubbetha
na hi sā nibbuti sataṁ vuttā.

1. mānaṁ - susa. 2. assa - syā.

[bjt page 482] [\x 482/]

14 - 4

seyyo na tena maññeyya
nīceyyo athavāpi sarikkho,
phuṭṭho anekarūpehi
nātumānaṁ vikappayaṁ tiṭṭhe.

seyyo na tena maññeyyāti - seyyo'hamasmīti atimānaṁ na janeyya jātiyā vā gottena vā kolaputtiyena vā vaṇṇapokkharatāya [pts page 351] [\q 351/]      vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti - seyyo na tena maññeyya.

nīceyyo1 athavāpi sarikkhoti - hīno'hasmīti omānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā. sadisohamasmīti mānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā. nīceyyo athavāpi sarikkho.

phuṭṭho anekarūpehīti - anekavidhehi ākārehi phuṭṭho pareto samohito samannāgatoti - phuṭṭho anekarūpehi.

nātumānaṁ vikappayaṁ tiṭṭheti - 'ātumā' vuccati attā. attānaṁ kappento vikappento vikappaṁ āpajjanto na tiṭṭheyyāti nātumānaṁ vikappayaṁ tiṭṭhe.

tenāha bhagavā:

seyyo na tena maññeyya
nīceyyo athavāpi sarikkho,
phuṭṭho anekarūpehi
nātumānaṁ vikappayaṁ tiṭṭhe.

14 - 5
"ajjhattameva upasame2
nāññato3 bhikkhu santimeseyya,
ajjhattaṁ upasantassa
natthi attā kuto nirattā vā. "

ajjhattameva upasameti - ajjhattaṁ rāgaṁ sameyya, dosaṁ sameyya, mohaṁ sameyya, kodhaṁ upanāhaṁ makkhaṁ paḷāsaṁ issaṁ macchariyaṁ māyaṁ sāṭheyyaṁ thambhaṁ sārambhaṁ mānaṁ [pts page 352] [\q 352/]      atimānaṁ madaṁ pamādaṁ sabbe kilese sabbe duccarite sabbe darathe sabbe pariḷāhe sabbe santāpe sabbā kusalābhisaṅkhāre sameyya upasameyya vūpasameyya nibbāpeyya paṭippassambheyyāti - ajjhattameva upasame.

1. nīceyyaṁ - manupa. 2. ajjhattamevupasame - sīmu11. machasaṁ. 3. na aññato - sīmu. 11. machasaṁ.

[bjt page 484] [\x 484/]

nāññato bhikkhu santimeseyyāti - aññato asuddhimaggena micchāpaṭipadāya aniyyānapathena aññatra satipaṭṭhānehi aññatra sammappadhānehi aññatra iddhipādehi aññatra; indriyehi aññatra balehi aññatra bojjhaṅgehi aññatra ariyā aṭṭhaṅgikā maggā santiṁ upasantiṁ vūpasantiṁ nibbutiṁ paṭippassaddhiṁ na eseyya na gaveseyya na pariyeseyyāti - nāññato bhikkhu santimeseyya.

ajjhattaṁ upasantassāti - ajjhattaṁ rāgaṁ santassa1 dosaṁ santassa mohaṁ santassa kodhaṁ santassa upanāhaṁ santassa makkhaṁ santassa paḷāsaṁ santassa issaṁ santassa macchariyaṁ santassa māyā santassa sāṭheyyaṁ santassa thambhaṁ santassa sārambhaṁ santassa mānaṁ santassa atimānaṁ santassa madaṁ santassa pamādaṁ sabbe kilesā sabbe duccarite sabbe darathe sabbe pariḷāhā sabbe santāpe sabbākusalābhisaṅkhārā santassa upasantassa vūpasantassa nibbutassa paṭippassaddhassāti - ajjhattaṁ upasantassa.

natthi attā kuto nirattā vāti - 'natthī'ti paṭikkhepo. attāti attadiṭṭhi natthi, nirattāti uccheddiṭṭhi natthi, attāti gahitaṁ natthi, nirattāti muñcitabbaṁ natthi. yassatthi gahitaṁ tassatthi muñcitabbaṁ, yassa natthi muñcitabbaṁ tassa natthi gahitaṁ, gāhamuñcanasamatikkanto arahā vuddhiparihāniṁ vītivatto. so vutthavāso ciṇṇacaraṇo - pe -
jātimaraṇasaṁsāro natthi tassa punabbhavoti - natthi attā kuto nirattā vā.

tenāha bhagavā:
"ajjhattameva upasame nāññato bhikkhu santimeseyya,
ajjhattaṁ upasantassa natthi attā kuto nirattā vā"ti.

14 - 6
majjhe [pts page 353] [\q 353/]      yathā samuddassa ūmi no jāyati ṭhito hoti,
evaṁ ṭhito anejassa ussadaṁ bhikkhu na kareyya kuhiñci.

majjhe yathā samuddassa ūmi no jāyati ṭhito hotīti - samuddo caturāsītiyojanasahassāni ubbedhena gambhīro. heṭṭhā cattārīsayojanasahassāni udakaṁ macchakacchapehi kampati. upari catārīsasaṁyojanasahassāni udakaṁ vātehi kampati. majjhe cattāri2 yojanasahassāni udakaṁ na kampati na vikampati na calati na vedhati nappavedhati na sampavedhati anerito aghaṭṭito acalito alulito abhanto vūpasanto. tatra ūmi no jāyati ṭhito hoti samuddoti. evampi yathā samuddassa ūmi no jāyati ṭhito hoti. athavā sattannaṁ pabbatānaṁ antarikāsu satta sīdantarā mahāsamuddā, 3 tatra udakaṁ na kampati, na vikampati na calati na vedhati nappavedhati na sampavedhati. anerito aghaṭṭito acalito alulito abhanto vūpasanto. tatra ūmi no jāyati ṭhito hoti samuddoti. evampi - majjhe yathā samuddassa ūmi no jāyati ṭhito hoti.

1. upasantassa - [pts]. 2. cattārīsa - syā, machasaṁ, cattālisa - [pts]. 3. sīdantarasamuddo - [pts.]

[bjt page 486] [\x 486/]

evaṁ ṭhito anejassāti - 'eva'nti opammasampaṭipādanaṁ; ṭhitoti lābhepi na kampati, alābhepi na kampati, yasepi na kampati, ayasepi na kampati, pasaṁsāyapi na kampati, nindāyapi na kampati, sukhepi na kampati, dukkhepi na kampati, na vikampati, na calati, na veti, nappavedhati, na sampavedhatīti evaṁ ṭhito, anejassāti 'ejā' vuccati taṇhā, yo rāgo sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. yassesā ejā taṇhā pahīnā ucchinnā samucchinnā vūpasantā paṭippassaddhā abhabbuppattikā, ñāṇagginā daḍḍhā, so vuccati anejo. ejāya pahīnattā anejo. so lābhepi na iñjati, alābhepi na iñjati, yasepi na iñjati, ayasepi [pts page 354] [\q 354/]      na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati na vedhati nappavedhati na sampavedhatīti - evaṁ ṭhito anejassa.

ussadaṁ bhikkhu na kareyya kuhiñcīti - 'ussadā'ti sattussadā: rāgussadaṁ1 dosussadaṁ mohussadaṁ mānussadaṁ diṭṭhussadaṁ kilesussadaṁ kammussadaṁ na kareyya na janeyya na sañjaneyya na nibbatteyya nābhinibbatteyya; kuhiñcīti kuñci kismiñci katthaci ajjhattaṁ vā bahiddhā vā ajjhattabahiddhā vāti - ussadaṁ bhikkhu na kareyya kuhiñci.

tenāha bhagavā:
"majjhe yathā samuddassa ūmi no jāyati ṭhito hoti,
evaṁ ṭhito anejassa ussadaṁ bhikkhu na kareyya kuhiñcī"ti.

14 - 7
akittayī vivaṭacakkhu sakkhidhammaṁ parissayavinayaṁ,
paṭipadaṁ vadehi bhaddante pātimokkhamathavāpi2 samādhiṁ.

akittayī vivaṭacakkhūti - 'akittayī'ti kittitaṁ ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti akittayī. vivaṭacakkhūti bhagavā pañcahi cakkhūhi vivaṭacakkhu; maṁsacakkhunāpi vivaṭacakkhu, dibbacakkhunāpi vivaṭacakkhu, paññācakkhunāpi vivaṭacakkhu, buddhacakkhunāpi vivaṭacakkhu, samantacakkhunāpi vivaṭacakkhu.

1. rāgassado - [pts]. 2. pātimokkhaṁ athavāpi - [pts.]

[bjt page 488] [\x 488/]

kathaṁ bhagavā maṁsacakkhunāpi vivaṭacakkhu? maṁsacakkhumhi bhagavato pañcavaṇṇā saṁvijjanti: nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto [pts page 355] [\q 355/]      ca vaṇṇo. akkhilomāni ca bhagavato - yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ, ummāpupphasamānaṁ1. tassa parato pītaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ. ubhayato ca akkhikūṭāni indagopakasamānāni. majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ. tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhītārakāsamānaṁ. tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca. yadā hi caturaṅgasamannāgato hoti: suriyo ca atthaṅgato hoti, kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti evarūpepi caturaṅgasamannāgate andhakāre samantā yojanaṁ passati, yattha so kuḍḍo2 vā kavāṭaṁ vā pākāro vā pabbato vā gacchaṁ vā latā vā āvaraṇaṁ rūpānaṁ dassanāya. ekañce tilaphalaṁ nimittaṁ katvā tilavāhe pakkhipeyya, taññeva tilaphalaṁ uddhareyya. evaṁ parisuddhaṁ bhagavato pākatikaṁ maṁsacakkhu evaṁ bhagavā maṁsacakkhunāpi vivaṭacakkhu.

kathaṁ bhagavā dibbena cakkhunāpi vivaṭacakkhu? bhagavā dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti: 'ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, [pts page 356] [\q 356/]      te kāyassa bhedā parammaraṇā apāyaṁ duggatiṁ vinipātaṁ nirayaṁ upapannā, ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā parammaraṇā sugatiṁ saggaṁ lokaṁ upapannā'ti. iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti. ākaṅkhamāno ca bhagavā ekampi lokadhātuṁ passeyya. dve pi lokadhātuyo passeyya. tisso pi lokadhātuyo passeyya. catasso pi lokadhātuyo passeyya. pañcapi lokadhātuyo passeyya. dasa pi lokadhātuyo passeyya. vīsampi lokadhātuyo passeyya. tiṁsampi lokadhātuyo passeyya. cattāḷīsampi lokadhātuyo passeyya. paññāsampi lokadhātuyo passeyya. cattāḷīsampi lokadhātuyo passeyya. paññāsampi lokadhātuyo passeyya. satampi lokadhātuyo passeyya. sahassimpi cūlanikaṁ lokadhātuṁ passeyya. dvisahassimpi 3 majjhimikaṁ lokadhātuṁ passeyya. tisahassiṁ mahāsahassimpi lokadhātuṁ 4 passeyya. yāvatā vā pana ākaṅkheyya tāvatakaṁ passeyya. evaṁ parisuddhaṁ bhagavato dibbaṁ cakkhu. evaṁ bhagavā5 dibbena cakkhunāpi vivaṭacakkhū.

1. ummārapupphasamānaṁ - syā. 2. kūṭo - syā. 3. dvisahassampi - sīmu. 11 4. tisahassimpi lokadhātuṁ - syā. 5. bhagavatā - sīmu. 11.

[bjt page 490] [\x 490/]

kathaṁ bhagavā paññācakkhunāpi vivaṭacakkhu? bhagavā mahāpañño puthupañño hāsupañño1 javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido, catuvesārajjappatto dasabaladhārī purisāsabho purisasīho purisanāgo purisājañño purisadhorayho2 anantañāṇo anantatejo anantayaso, aḍḍho mahaddhano dhanavā, netā vinetā anunetā paññāpetā nijjhāpetā pekkhetā pasādetā. so hi bhagavā anuppannassa maggassa uppādetā asañjātassa maggassa sañjanetā, anakkhātassa maggassa akkhātā. maggaññū maggavidū maggakovido. maggānugā ca pana etarahi sāvakā viharanti pacchāsamannāgatā. so hi bhagavā jānaṁ jānāti, [pts page 357] [\q 357/]      passaṁ passati. cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā, dhammassāmi tathāgato. natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ 3 paññāya, atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti, yaṁ kiñci ñeyyaṁ4 nāma atthi dhammaṁ jānitabbaṁ, attattho vā parattho vā ubhayattho vā diṭṭhadhammiko vā attho samparāyiko vā atthe uttāno vā attho gambhīro vā attho gūḷho vā attho paṭicchanno vā attho neyyā vā attho nīto vā attho anavajjo vā attho nikkileso vā attho vodāno5 vā attho paramattho vi attho, sabbaṁ taṁ antobuddhañāṇe parivattati. sabbaṁ kāyakammaṁ buddhassa bhagavato ñāṇānuparivatti. sabbaṁ vacīkammaṁ - sabbaṁ manokammaṁ ñāṇānuparivatti. atīte buddhassa bhagavato appaṭihataṁ ñāṇaṁ anāgate - paccuppanne appaṭihataṁ ñāṇaṁ. yāvatakaṁ ñeyyaṁ tāvatakaṁ ñāṇaṁ, yāvatakaṁ ñāṇaṁ, yāvatakaṁ ñeyyaṁ, tāvatakaṁ ñāṇaṁ, yāvatakaṁ ñāṇaṁ. tāvatakaṁ ñeyyaṁ, ñeyyapariyantikaṁ ñāṇaṁ, ñāṇapariyantikaṁ ñeyyaṁ, ñeyyaṁ atikkamitvā ñāṇaṁ nappavattati, ñaṇaṁ atikkamitvā ñeyyapatho natthi, aññamaññapariyantaṭṭhāyino te dhammā. yathā dvinnaṁ samuggapaṭalānaṁ sammā phassitānaṁ heṭṭhimaṁ 6 samuggapaṭalaṁ uparimaṁ 7 nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino te, evamevaṁ buddhassa bhagavato ñeyyañca ñāṇañca aññamaññapariyantaṭṭhāyino. yāvatakaṁ ñeyyaṁ tāvatakaṁ ñāṇaṁ, [pts page 358] [\q 358/]      yāvatakaṁ ñāṇaṁ tāvatakaṁ ñeyyaṁ, ñeyyapariyantikaṁ ñāṇaṁ, ñāṇapariyantikaṁ ñeyyaṁ, ñeyyaṁ atikkamitvā ñāṇaṁ nappavattati, ñāṇaṁ atikkamitvā ñeyyapatho natthi, aññamaññapariyantaṭṭhāyino te dhammā.

1. bhāsapañño - syā. 2. dhoreyho - syā. 3. aphusitaṁ - syā, 4. neyaṁ - sīmu. 11. [pts]. 5. vodāto - syā. 6. heṭṭhimaṁ ca - syā. 7. uparimaṁ va - syā

[bjt page 492] [\x 492/]

sabbadhammesu buddhassa bhagavato ñāṇaṁ parivattati. sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhā. sabbasattesu buddhassa bhagavato ñāṇaṁ parivattati. sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ jānāti. apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti. sadevako loko samārako sabrahmako sassamaṇabrāhmaṇī pajā sadevamanussā anto buddhañāṇe parivattati. yathā ye keci macchakacchapā antamaso timitimiṅgalaṁ upādāya antomahāsamudde parivattanti, evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. yathā ye keci pakkhī antamaso garuḷaṁ venateyyaṁ upādāya ākāsassa padese parivattanti, evamevaṁ yepi te sāriputtasamā paññāya, tepi buddhañāṇassa padese parivattanti. buddhañāṇaṁ devamanussānaṁ paññaṁ pharitvā abhibhavitvā tiṭṭhati. ye ca te khattiyapaṇḍitā brāhmaṇapaṇḍitā pahapatipaṇḍitā samaṇapaṇḍitā nipuṇā1 kataparappavādā vālavedhirūpā vobhindantā maññe caranti paññāgatena diṭṭhigatāni, te pañhaṁ abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca. kathitā vissajjitā ca te pañhā bhagavatā2 honti niddiṭṭhakāraṇā. upakkhittakāva3 te bhagavato sampajjanti. [pts page 359] [\q 359/]      atha kho bhagavā va tattha atirocati yadidaṁ paññāyāti. evaṁ bhagavā paññācakkhunāpi vivaṭacakkhu.

kathaṁ bhagavā buddhacakkhunāpi vivaṭacakkhu? bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvino viharante, appekacce ca na paralokavajjabhayadassāvino viharante. seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaddhāni udakā anuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni udakā accuggamma tiṭṭhanti anupalittāni udakena, evamevaṁ bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvino viharante, appekacce na paralokavajjabhayadassāvino viharante.

1. nipuññā - syā. 2. bhagavato - sīmu. 11 3. upakkhittakā ca - sīmu11.

[bjt page 494] [\x 494/]

jānāti bhagavā ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacaritoti. rāgacaritassa bhagavā puggalassa asubhakathaṁ katheti. dosacaritassa bhagavā puggalassa mettābhāvanaṁ ācikkhati. mohacaritaṁ bhagavā puggalaṁ uddese paripucchāya kālena dhammasavane kālena dhammasākacchāya garusaṁvāse niveseti. vitakkacaritassa bhagavā puggalassa ānāpānasatiṁ ācikkhati saddhācaritassa bhagavā puggalassa pasādaniyaṁ nimittaṁ ācikkhati buddhasubodhiṁ [pts page 360] [\q 360/]      dhammasudhammataṁ saṅghasuppaṭipattiṁ sīlāni ca attano. √āṇacaritassa bhagavā puggalassa ācikkhati vipassanānimittaṁ aniccākāraṁ dukkhākāraṁ anattākāraṁ.

1. " sele yathā pabbatamuddhaniṭṭhito
yathāpi passe janataṁ samantato.
tathūpamaṁ dhammamayaṁ sumedha,
pāsādamāruyha samantacakkhu,
sokāvatiṇṇaṁ janatamapetasoko
avekkhassu jātijarābhibhūta"nti. [a]
evaṁ bhagavā buddhacakkhunāpi vivaṭacakkhu.

kathaṁ bhagavā samantacakkhunāpi vivaṭacakkhu? samantacakkhu vuccati sabbaññutañāṇaṁ; bhagavā sabbaññutañāṇena upeto samupeto upagato1 samupagato2 upapanno sampanno samannāgato.

2. " na tassa addiṭṭhamidhatthi kiñci
atho aviññātamajānitabbaṁ,
sabbaṁ abhaññāsi yadatthi ñeyyaṁ3
tathāgato tena samantacakkhū" ti [b.]

evaṁ bhagavā samantacakkhunāpi vivaṭacakkhūti - akittayī vivaṭacakkhu.

sakkhidhammaṁ parissayavinayanti - ' sakkhidhamma'nti na itihitihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammanti sakkhidhammaṁ.

1. upāgato - pu. sīmu11. 2. samupāgato - pu sīmu11. 3. neyyaṁ - sīmu11.
[a.] dīghanikāya - mahāpadānasutta, majjhimanikāya - ariyapariyesanasutta, bodhirājakumārasutta brahmasaṁyutta - paṭhamavagga, itivuttaka dutiyavagga. [b] paṭisambhidāmagga - ñāṇakathā, indriyakathā.

[bjt page 496] [\x 496/]

parissayavinayanti 'parissayā'ti dve parissayā: pākaṭaparissayā ca paṭicchannaparissayā ca.

katame pākaṭaparissayā? sīhā vyagghā dīpī acchā taracchā kokā [pts page 361] [\q 361/]      mahisā hatthī ahī vicchikā satapadī corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro, daddu kaṇḍu kacchu hakhasā1 vitacchikā lohitapittaṁ madhumeho aṁsā piḷakā bhagandalā, pittasamuṭṭhānā ābādhā, semhasamuṭṭhānā ābādhā, vātasamuṭṭhānā ābādhā, sannipātikā ābādhā, utupariṇāmajā ābādhā visamaparihārajā ābādhā, opakkamikā ābādhā, kammavipākajā ābādhā, sītaṁ uṇhaṁ jighacchā pipāsā uccāro passāvo, ḍaṁsamakasavātātapasiriṁsapasamphassā iti vā, ime vuccanti pākaṭaparissayā.

katame paṭicchannaparissayā? kāyaduccaritaṁ vacīduccaritaṁ manoduccaritaṁ, kāmacchandanīvaraṇaṁ vyāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ, rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo sabbe kilesā sabbāni duccaritāni sabbe darathā sabbe pariḷāhā sabbe santāpā sabbākusalābhisaṅkhārā. ime vuccanti paṭicchannaparissayā.

parissayāti - kenaṭṭhena parissayā? parisahantīti parissayā, parihānāya saṁvattantīti parissayā, tatrāsayāti parissayā. kathaṁ parisahantīti parissayā? te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti. evaṁ parisahantīti parissayā. kathaṁ parihānāya saṁvattantīti parissayā? te parissayā kusalānaṁ dhammānaṁ antarāyāya parihānāya saṁvattanti. katamesaṁ kusalānaṁ dhammānaṁ? sammāpaṭipadāya analomapaṭipadāya appaccanikapaṭipadāya anvatthapaṭipadāya [pts page 362] [\q 362/]      dhammānudhammapaṭipadāya sīlesu paripūrakāritāya indriyesu guttadvāratāya bhojanesu mattaññutāya jāgariyānuyogassa satisampajaññassa, catunnaṁ satipaṭṭhānānaṁ bhāvanānuyogassa, catunnaṁ sammappadhānānaṁ - catunnaṁ iddhipādānaṁ - pañcannaṁ indriyānaṁ - pañcannaṁ balānaṁ - sattannaṁ bojjhaṅgānaṁ - ariyassa aṭṭhaṅgikassa maggassa bhāvanānuyogassa. imesaṁ kusalānaṁ dhammānaṁ antarāyāya parihānāya saṁvattanti. evampi parihānāya saṁvattantīti parissayā.

1. nakhasā - katthaci.

[bjt page 498] [\x 498/]

kathaṁ tatrāsayāti parissayā: tatthete pāpakā akusalā dhammā uppajjanti attabhāvasannissayā. yathā bile bilāsayā pāṇā sayanti, date dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti, evamevaṁ tatthete pāpakā akusalā dhammā uppajjanti attabhāvasannissayāti. evampi tatrāsayāti parissayā.

vuttañhetaṁ bhagavatā:
"sāntevāsiko bhikkhave, bhikkhu sācariyako dukkhaṁ na phāsu viharati. kathañca bhikkhave, bhikkhu sāntevāsiko sācariyako dukkhaṁ na phāsu viharati? idha bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saññojanīyā, tyāssa1 anto vasanti anvāssavasanti2 pāpakā akusalā dhammāti, tasmā sāntevāsikoti vuccati. te naṁ samudācaranti, samudācaranti naṁ pāpakā akusalā dhammāti, tasmā sācariyakoti vuccati. puna ca paraṁ bhikkhave bhikkhuno sotena saddaṁ sutvā - ghānena gandhaṁ ghāyitvā - jivhāya rasaṁ sāyitvā - kāyena phoṭṭhabbaṁ phusitvā - manasā [pts page 363] [\q 363/]      dhammaṁ viññāya uppajjanti pāpakā akusalā dhammā sarasaṅkappā saññojanīyā. tyāssa anto vasanti, anvāssa vasanti pāpakā akusalā dhammāti, tasmā sāntevāsikoti vuccati. te kaṁ samudācaranti, samudācaranti naṁ pāpakā akusalā dhammāti, tasmā sācariyakoti vuccati. evaṁ kho bhikkhave, bhikkhu sāntevāsiko sācariyako dukkhaṁ na phāsu viharatī"ti. [a] evampi tatrāsayāti parissayā.

vuttañhetaṁ bhagavatā;

"tayo'me bhikkhave antarā malā antarā amittā antarā sapattā antarā vadhakā antarā paccatthikā. katame tayo? lobho bhikkhave, antarāmalaṁ antarāmitto antarāsapatto antarāvadhako antarāpaccatthiko. doso bhikkhave - moho bhikkhave antarāmalaṁ antarāmitto antarāsapatto antarāvadhako antarāpaccatthiko. ime kho bhikkhave, tayo antarā malā antarā mittā antarā sapattā antarā vadhakā antarā paccatthikoti [b.]

3. anatthajanano lobho lobho cittappakopano,
bhayamantarato jātaṁ taṁ no nāvabujjhati. [b.]

1. tyassa - sīmu11. machasaṁ. 2. anvāssavanti - sīmu11. antassa vasanti - saṁ atthāssa vasanti - sa [a.] saḷāyatanasaṁyutta - navapurāṇavagga [b.] itivuttaka - catutthavagga - malasutta

[bjt page 500] [\x 500/]
4. luddho atthaṁ na jānāti luddho dhammaṁ na passati,
andhantamaṁ tadā hoti yaṁ lobho sahate naraṁ.

5. anatthajanano doso doso cittappakopano,
bhayamantarato jātaṁ taṁ jano nāvabujjhati.

6. kuddho atthaṁ na jānāti kuddho dhammaṁ na passati,
andhantamaṁ tadā hoti yaṁ kodho sahate naraṁ.

7. anatthajanano [pts page 364] [\q 364/]      moho moho cittappakopano,
bhayamantarato jātaṁ taṁ jano nāvabujjhati.

8. mūḷho atthaṁ na jānāti mūḷho dhammaṁ na passati,
andhantamaṁ tadā hoti yaṁ moho sahate nara"nti[a.]

evampi tatrāsayāti parissayā.

vuttaṁ hetaṁ bhagavatā'

" tayo kho'me mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. katame tayo: lobho ko mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya, doso kho mahārāja - moho kho mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. ime kho mahārāja tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. [b]

9. "lobho doso ca moho ca purisaṁ pāpacetasaṁ,
hiṁsanti attasambhūtā tacasāraṁ 'va samphala"nti[b]

evampi tatrāsayāti parissayā.

vuttañhetaṁ bhagavatā:
10. "rāgo ca doso ca itonidānā
aratī ratī lomahaṁsā itojā,
ito samuṭṭhāya manovitakkā
kumārakā dhaṅkamivossajantī"ti [c.]

evampi tatrāsayāti parissayā.

parissaya- [pts page 365] [\q 365/]      vinayanti - parissayavinayaṁ parissayapahānaṁ parissayavūpasamaṁ parissayapaṭinissaggaṁ parissayapaṭippassaddhiṁ amataṁ nibbānanti - sakkhidhammaṁ parissayavinayaṁ.

[a.] itivuttaka - catutthavagga - malasutta [b.] kosalasaṁyutta - paṭhamavagga. [c.] suttanipāta - sūcilomasutta.

[bjt page 502] [\x 502/]

paṭipadaṁ vadehi bhaddanteti - paṭipadaṁ vadehi sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro iddhipāde pañcindriyāni pañca balāni sattabojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ; vadehi ācikkha desehi paññapehi paṭṭhapehi vivara vibhaja uttānīkarohi pakāsehīti - paṭipadaṁ vadehi; bhaddanteti so nimmito buddhaṁ bhagavantaṁ ālapati. athavā, yaṁ tvaṁ dhammaṁ ācikkhi desesi paññapesi paṭṭhapesi vivari vibhaji uttānīakāsi pakāsesi, sabbaṁ taṁ sundaraṁ bhaddakaṁ kalyāṇaṁ anavajjaṁ sevitabbanti - paṭipadaṁ vadehi bhaddante.

pātimokkhamathavā pi samādhinti - pātimokkhanti: sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā. [a] athavāpi samādhinti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhīti [b - ] pātimokkhamathavā pi samādhiṁ.

tenāha so nimmito:

" akittayī vivaṭacakkhu - sakkhidhammaṁ parissayavinayaṁ,
paṭipadaṁ vadehi bhaddante - pātimokkhamathavā pi samādhi"nti.

14 - 8

cakkhūhi neva lolassa
gāmakathāya āvaraye sotaṁ,
rase ca nānugijjheyya
na ca mamāyetha kiñci lokasmiṁ.

cakkhūhi [pts page 366] [\q 366/]      neva lolassāti - kathaṁ 'cakkhulolo' hoti? idhekacco bhikkhū cakkhulolo cakkhuloliyena samannāgato hoti: adiṭṭhaṁ dakkhitabbaṁ, diṭṭhaṁ samatikkamitabbanti ārāmena ārāmaṁ, uyyānena uyyānaṁ, gāmena gāmaṁ, nigamena nigamaṁ, nagarena nagaraṁ. raṭṭhena raṭṭhaṁ, janapadena janapadaṁ, dīghacārikaṁ anavattitacārikaṁ1 anuyutto hoti rūpadassanāya. evampi cakkhulolo hoti.

[a] jhānavibhaṅga. [b.] dhammasaṅgaṇi - cittuppādakaṇḍa.
1. anavaṭṭhitacārikaṁ - machasaṁ.

[bjt page 504] [\x 504/]

athavā, bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ olokento. assaṁ olokento, rathaṁ olokento, pattiṁ olokento, itthiyo olokento , purise olokento, kumārake olokento, kumārikāyo olokento, antarāpaṇaṁ olokento, gharamukhāni olokento, uddhaṁ olokento, adho olokento, disāvidisaṁ vipekkhamāno1 gacchati. evampi cakkhulolo hoti -

athavā, bhikkhu cakkhunā rūpaṁ disvā nimittaggāhī hoti anubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati. evampi cakkhulolo hoti. yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti. seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ2 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ3 uyyodhikaṁ balaggaṁ [pts page 367] [\q 367/]      senābyūhaṁ aṇīkadassanaṁ iti vā. evampi cakkhulolo hoti -

kathaṁ na 'cakkhulolo' hoti? idhekacco bhikkhū na cakkhulolo na cakkhuloliyena samannāgato hoti: adiṭṭhaṁ dakkhitabbaṁ, diṭṭhaṁ samatikkamitabbanti na ārāmena ārāmaṁ na, uyyānena uyyānaṁ, na gāmena gāmaṁ, na nigamena nigamaṁ, na nagarena nagaraṁ. na raṭṭhena raṭṭhaṁ, na janapadena janapadaṁ, dīghacārikaṁ anavattitacārikaṁ1 anuyutto hoti rūpadassanāya. evampi na cakkhulolo hoti. athavā, bhikkhu antaragharaṁ paviṭṭho vīthiṁ paṭipanno asaṁvuto gacchati: na hatthiṁ olokento. na assaṁ olokento, na rathaṁ olokento, na pattiṁ olokento, na itthiyo olokento na, purise olokento, na kumārake olokento, na kumārikāyo olokento, na antarāpaṇaṁ olokento, na gharamukhāni olokento, na uddhaṁ olokento, na adho olokento, na disāvidisaṁ pekkhamāno1 gacchati. evampi na cakkhulolo hoti -
athavā, bhikkhu cakkhunā rūpaṁ disvā na nimittaggāhī hoti nānubyañjanaggāhī. yatvādhikaraṇamenaṁ cakkhundriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. evampi na cakkhulolo hoti. yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti. seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ2 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ3 uyyodhikaṁ balaggaṁ senābyūhaṁ aṇīkadassanaṁ iti vā. evarūpā visūkadassanā paṭivirato hoti. evampi cakkhulolo hoti -

1. pekkhamāno - sīmu 1. 2. sobhanakaṁ - machasaṁ 3. nibuddhaṁ - machasaṁ
[bjt page 506] [\x 506/]

cakkhūhi neva lolassāti - cakkhuloliyaṁ pajaheyya vinodeyya byantīkareyya anabhāvaṁ gameyya. cakkhuloliyā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - cakkhūhi neva lolassa.

gāmakathāya āvaraye sotanti - gāmakathā vuccati battiṁsa tiracchānakathā. seyyathīdaṁ: rājakathā corakathā mahāmattakathā senākathā bhayakathā yuddhakathā annakathā pānakathā vatthakathā yānakathā sayanakathā mālākathā gandhakathā ñātikathā gāmakathā nigamakathā nagarakathā [pts page 368] [\q 368/]      janapadakathā itthikathā purisakathā sūrakathā visikhākathā kumbhaṭṭhānakathā pubbapetakathā nānattakathā1 lokakkhāyikā samuddakkhāyikā itibhavābhavakathā iti vā.

gāmakathāya āvaraye sotanti - gāmakathāya sotaṁ āvareyya nivāreyya sannivāreyya rakkheyya gopeyya pidaheyya pacchindeyyāti - gāmakathāya āvaraye sotaṁ.

rase ca nānugijjheyyāti - ' raso'ti mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇakaṁ khārikaṁ lapilaṁ2 kasāvo sāduṁ asāduṁ sītaṁ uṇhaṁ. santeke samaṇabrāhmaṇā rasagiddhā. te jivhaggena rasaggāni pariyesantā āhiṇḍanti. te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti - pe -
sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti. te yaṁ yaṁ labhitvā tena tena na tussanti, aparāparaṁ pariyesanti. manāpikesu rasesu rattā giddhā gathitā mucchitā ajjhopannā laggā laggitā palibuddhā. yassesā rasataṇhā pahīnā samucchinnā - pe ñāṇagginā daḍḍhā. so paṭisaṅkhā yoniso āhāraṁ [pts page 369] [\q 369/]      āhāreti: neva davāya - pe -
anavajjatā ca phāsuvihāro cāti. rasataṇhaṁ pajaheyya vinodeyya byantīkareyya anabhāvaṁ gameyya, rasataṇhāya ārato assa virato paṭivirato nikkhanto nissaṭo vippamutto visaññutto vimarīyādīkatena cetasā vihareyyāti - rase ca nānugijjheyya.

1. nānatthakathā - sīmu 11.
[bjt page 508] [\x 508/]

na ca mamāyetha kiñci lokasminti - 'mamattā'ti dve mamattā: taṇhāmamattañca diṭṭhimamattañca 'mamattā'ti dve mamattā: taṇhāmamattañca diṭṭhimamattañca. katamaṁ taṇhāmamattaṁ? yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhāmamattaṁ.

katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhimamattaṁ. taṇhāmamattaṁ pahāya diṭṭhimamattaṁ paṭinissajitvā cakkhuṁ na mamāyeyya, na gaṇheyya, na parāmaseyya, nābhiniviseyya, sotaṁ, ghānaṁ, jivhaṁ. kāyaṁ, rūpe, sadde, gandhe, rase, phoṭṭhabbe, kulaṁ, gaṇaṁ, āvāsaṁ, lābhaṁ, yasaṁ, pasaṁsaṁ, sukhaṁ, cīvaraṁ, piṇḍapātaṁ, senāsanaṁ, gilānapaccayabhesajjaparikkhāraṁ, kāmadhātuṁ, rūpadhātuṁ, arūpadhātuṁ, kāmabhavaṁ, rūpabhavaṁ, arūpabhavaṁ, saññābhavaṁ, asaññābhavaṁ, nevasaññānāsaññābhavaṁ, ekavokārabhavaṁ, catuvokārabhavaṁ, pañcavokārabhavaṁ, atītaṁ, anāgataṁ, paccuppannaṁ, diṭṭhasutamutaviññātabbe dhamme na mamāyeyya, na gaṇheyya, na parāmaseyya, nābhiniviseyya. kiñcīti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ; lokasminti apāyaloke manussaloke devaloke khandhaloke dhātuloke āyatanaloketi - na ca mamāyetha kiñci lokasmiṁ.

tenāha bhagavā:

"cakkhūhi neva lolassa
gāmakathāya āvaraye sotaṁ,
rase ca nānugijjheyya
na ca mamāyetha kiñci lokasmi"nti.

14 - 9
phassena yadā phuṭṭhassa
paridevaṁ bhikkhu na kareyya kuhiñci.
bhavañca nābhijappeyya
bheravesu ca na sampavedheyya.

phassena [pts page 370] [\q 370/]      yadā phuṭṭhassāti - 'phasso'ti rogaphasso; rogaphassena phuṭṭho pareto samohito samannāgato assa; cakkhurogena puṭṭho pareto samohito samannāgato assa; sotarogena, ghānarogena jivhārogena, kāyarogena, sīsarogena, kaṇṇarogena, mukharogena, dantarogena, kāsena, pināso, ḍahena, jarena, kucchirogena, mucchāya, pakkhandikāya, sūlāya visūcikāya kuṭṭhena gaṇḍena kilāsena sosena, apamārena, dadduyā kaṇḍuyā kacchuyā rakhasāya vitacchikāya. lohitena pittena madhumehena, aṁsāya piḷakāya bhagandalena, pittasamuṭṭhānena ābādhena sannipātikena ābādhena utupariṇāmajena ābādhena visamaparihārajena ābādhena opakkamikena ābādhena kammavipākajena ābādhena, sītena uṇhena jighacchāya pipāsāya uccārena passāvena, ḍaṁsamakasavātātapasiriṁsapasamphassehi phuṭṭho pareto samohito samannāgato assāti - phassena yadā phuṭṭhassa.

1. dārunena - sa. 2. alabbhamāno - [pts.]

[bjt page 510] [\x 510/]
paridevaṁ bhikkhu na kareyya kuhiñcīti - ādevaṁ paridevaṁ ādevanaṁ paridevanaṁ ādevitattaṁ paridevitattaṁ vācāpalapaṁ vippalāpaṁ lālappaṁ lālappāyanaṁ lālappāyitattaṁ na kareyya na janeyya na sañjaneyya na nibbatteyya nābhinibbatteyya. kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti - paridevaṁ bhikkhu na kareyya kuhiñci.

bhavañca nābhijappeyyāti - kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya na pajappeyya nābhijappeyyāti - bhavañca nābhijappeyya.

bheravesu ca na sampavedheyyāti - 'bheravāti' ekenākārena bhayampi bheravampi taññeva. vuttaṁ hetaṁ bhagavatā: [pts page 371] [\q 371/]      "etaṁ nūna taṁ bhayabheravaṁ1 āgacchatī"ti[a] bahiddhārammaṇaṁ vuttaṁ: sīhā byagghā dīpī acchā taracchā kokā mahisā2 assā hatthī ahivicchikā satapadī corā vā assu māṇavā katakammā vā akatakammā vā; athāparena ākārena bhayaṁ vuccati ajjhattikaṁ cittasamuṭṭhānaṁ bhayaṁ bhayānakattaṁ 3 chambhitattaṁ lomahaṁso cetaso ubbego utrāso, jātibhayaṁ jarābhayaṁ vyādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ āvaṭṭabhayaṁ susukābhayaṁ ājīvikabhayaṁ4 asilokabhayaṁ parisāya sārajjabhayaṁ madanabhayaṁ duggatibhayaṁ bhayānakattaṁ3 chambhitattaṁ lomahaṁso cetaso ubbego utrāso. bheravesu ca na sampavedheyyāti - bherave passitvā vā suṇitvā vā na vedheyya nappavedheyya na sampavedheyya na taseyya na uttaseyya na parittaseyya na bhāyeyya na santāsaṁ āpajjeyya; abhīru assa acchambhī anutrāsī apalāyī pahīnabhayabheravo vigatalomahaṁso vihareyyāti - bheravesu ca na sampavedheyya.

tenāha bhagavā:

"phassena yadā phuṭṭhassa
paridevaṁ bhikkhu na kareyya kuhiñci,
bhavañca nābhijappeyya
bheravesu ca na sampavedheyyā'ti.

1. bhayaṁ bheravaṁ - sīmu 11. machasaṁ[pts]. 2. mahiṁsā - machasaṁ, gomahisā - [pts]. 3. bhayānakaṁ - [pts]. 4. ājivakabhayaṁ - sīmu11. [pts].
a. majjhimanikāya - bhayabheravasutta.

[bjt page 512] [\x 512/]

14 - 10

annānamatho pānānaṁ
khādanīyānamathopi vatthānaṁ,
laddhā na sannidhiṁ kayirā
na ca parittase tāni alabhamāno1.

annānamatho [pts page 372] [\q 372/]      pānānaṁ khādanīyānamathopi vatthānanti - 'annāna'nti odano kummāso sattu maccho maṁsaṁ; pānānanti aṭṭha pānāni: ambapānaṁ jambupānaṁ vocapānaṁ mocapānaṁ madhupānaṁ muddikāpānaṁ sālukapānaṁ phārusakapānaṁ. aparāni pi aṭṭha pānāni: kosambapānaṁ kolapānaṁ badarapānaṁ ghatapānaṁ telapānaṁ payopānaṁ yāgupānaṁ rasapānaṁ; khādanīyānanti piṭṭhakhajjakaṁ pūvakhajjakaṁ mūlakhajjakaṁ tacakhajjakaṁ pattakhajjakaṁ pupphakhajjakaṁ phalakhajjakaṁ; vatthānanti cha cīvarāni: khomaṁ kappāsikaṁ koseyyaṁ kambalaṁ sāṇaṁ haṅganti - annānamatho pānānaṁ khādanīyānamathopi vatthānaṁ.

laddhā na sannidhiṁ kayirāti - 'laddhā'ti laddhā labhitvā adhigantvā vinditvā paṭilabhitvā na kuhanāya na lapanāya na nemittikatāya na nippesikatāya na lābhena lābhaṁ nijigiṁsanatāya na kaṭṭhadānena1 na veḷudānena na pattadānena na pupphadānena na phaladānena na sinānadānena na cuṇṇadānena na mattikādānena na dantakaṭṭhadānena na mukhodakadānena na cāṭukamyatāya na pāribhaṭṭatāya na piṭṭhimaṁsikatāya na vatthuvijjāya na tiracchānavijjāya na aṅgavijjāya na nakkhattavijjāya na dūtagamanena na pahīṇagamanena na jaṅghapesaniyena na vejjakammena na navakammena na piṇḍapatipiṇḍakena na dānānuppadānena dhammena samena laddhā labhitvā adhigantvā vinditvā paṭilabhitvāti - laddhā; na sannidhiṁ kayirāti annasannidhiṁ pānasannidhiṁ yānasannidhiṁ sayanasannidhiṁ gandhasannidhiṁ āmisasannidhiṁ na kareyya na janeyya na sañjaneyya na nibbatteyya nābhinibbatteyyāti - laddhā na sannidhiṁ kayirā.

1. alabbhamāno - [pts.]
[bjt page 514] [\x 514/]

na ca parittase tāni alahamāno1ti - annaṁ vā na labhāmi, pānaṁ [pts page 373] [\q 373/]      vā na labhāmi, vatthaṁ vā na labhāmi, kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānūpaṭṭhākaṁ vā na labhāmi, appaññātomhīti na taseyya, na uttaseyya, na parittaseyya, na bhāyeyya, na santāsaṁ āpajjeyya, abhīrū assa acchambhī anutrāsī apalāyī pahīnabhayabheravo vigatalomahaṁso vihareyyāti - na ca parittase tāni alabhamāno.

tenāha bhagavā:
annānamatho pānānaṁ
khādanīyānamathopi vatthānaṁ,
laddhā na sannidhiṁ kayirā
na ca parittase tāni alahamāno1.

14 - 11
jhāyī na padalolassa
virame kukkuccā nappamajjeyya,
athāsanesu sayanesu
appasaddesu bhikkhu vihareyya.

jhāyī na pādalolassāti - "jhāyī"ti paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī, catutthenapi jhānena jhāyī, savitakkasavicārenāpi jhānena jhāyī, avitakkavicāramattenāpi jhānena jhāyī, avitakkaavicārenāpi jhānena jhāyī, sappītikenāpi jhānena jhāyī, nippītikenāpi jhānena jhāyī, pītisahagatenāpi jhānena jhāyī, sātasahagatenāpi jhānena jhāyī, sukhasahagatenāpi jhānena jhāyī, upekkhāsahagatenāpi jhānena jhāyī, suññatenāpi jhānena jhāyī, animittenāpi jhānena jhāyī, appaṇihitenāpi jhānena jhāyī, lokiyenāpi jhānena jhāyī, lokuttarenāpi jhānena jhāyī, jhānarato ekattamanuyutto sadatthagarukoti - jhāyī.

na [pts page 374] [\q 374/]      pādalolassāti - kathaṁ 'pādalolo' hoti? idhekacco bhikkhū pādalolo pādaloliyena samannāgato hoti:

1. alabbhamāno - [pts.]

[bjt page 516] [\x 516/]

ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena1 nagaraṁ raṭṭhena raṭṭhaṁ janapadena janapadaṁ dīghacārikaṁ anavatthitacārikaṁ anuyutto viharati, evampi pādalolo hoti. athavā bhikkhu antopi saṅghārāme pādalolo pādaloliyena samannāgato hoti, na atthahetu na kāraṇahetu uddhato avupasantacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhāya guhaṁ gacchati, lenato lenaṁ gacchati, kuṭito kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, mālato mālaṁ gacchati, uddaṇḍato uddaṇḍaṁ gacchati, uddosinato uddosinaṁ gacchati, upaṭṭhānasālato upaṭṭhānasālaṁ gacchati, maṇḍalamālato maṇḍalamālaṁ gacchati, rukkhamūlato rukkhamūlaṁ gacchati. yattha vā pana bhikkhū nisīdanti tahiṁ gacchati, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti. tattha bahuṁ samphappalāpaṁ palapati. seyyathīdaṁ: rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ purisakathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ iti vā evampi pādalolo hoti.

na pādalolassāti pādaloliyaṁ pajaheyya vinodeyya byantīkareyya anabhāvaṁ gameyya, pādaloliyā ārato assa virato paṭivirato nikkhanto [pts page 375] [\q 375/]      nissaṭo vippamutto visaññutto vimariyādīkatena cetasā vihareyya careyya vicareyya irīyeyya vatteyya pāleyya yapeyya yāpeyya paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ jhāyī jhānarato ekattamanuyutto sadattha2 - garukoti - jhāyī na pādalolassa.

virame kukkuccā nappamajjeyyāti - ' kukkucca'nti hatthakukkuccampi kukkuccaṁ, pādakukkuccampi kukkuccaṁ; hatthapādakukkuccampi kukkuccaṁ; akappiye kappiyasaññitā kappiye akappiyasaññitā avajje vajjasaññitā vajje avajjasaññitā, yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho, idaṁ vuccati kukkuccaṁ. api ca dvīhi kāraṇehi uppajjati kukkuccaṁ cetaso vippaṭisāro manovilekho:

1. anavaṭṭhita - machasaṁ. 2. paramattha - machasaṁ.

[bjt page 518] [\x 518/]

katattā ca akatattā ca. kathaṁ katattā ca akatattā ca uppajjati kukkuccaṁ cetaso vippaṭisāro manovilekho? kataṁ me kāyaduccaritaṁ akataṁ me kāyasucarita'nti uppajjati kukkuccaṁ cetaso vippaṭisāro manovilekho. 'kataṁ me vacīduccaritaṁ akataṁ me vacīsucarita'nti uppajjati kukkuccaṁ cetaso vippaṭisāro manovilekho. 'taṁ me manoduccaritaṁ akataṁ me manosucaritaṁ kataṁ me kāyaduccaritaṁ akataṁ me kāyasucarita'nti uppajjati kukkuccaṁ cetaso vippaṭisāro manovilekho. 'kataṁ me vacīduccaritaṁ akataṁ me vacīsucarita'nti uppajjati kukkuccaṁ cetaso vippaṭisāro manovilekho. kato me pāṇātipāto akatā me pāṇātipātā veramaṇī'ti uppajjati kukkuccaṁ cetaso vippaṭisāro manovilekho. 'kataṁ me adinnādānaṁ akatā me adinnādānā veramaṇī'ti uppajjati kukkuccaṁ cetaso vippaṭisāro manovilekho, kato me kāmesu micchācāro akatā me kāmesu micchācārā veramaṇī'ti uppajjati kukkuccaṁ cetaso vippaṭisāro manovilekho. kato me musāvādo akatā me musāvādā veramaṇī'ti uppajjati kukkuccaṁ cetaso vippaṭisāro manovilekho. katā me pisuṇā vācā akatā me pisuṇā vācā veramaṇī'ti uppajjati kukkuccaṁ cetaso vippaṭisāro manovilekho. katā me pharusā vācā akatā me pharusā vācā veramaṇī'ti uppajjati kukkuccaṁ cetaso vippaṭisāro manovilekho. kato me samphappalāpo akatā me samphappalāpā veramaṇī'ti uppajjati kukkuccaṁ cetaso vippaṭisāro manovilekho. katā me abhijjhā akatā me anabhijjhā'ti uppajjati kukkuccaṁ cetaso vippaṭisāro manovilekho. kato me byāpādo akato me abyāpādo. katā me micchādiṭṭhi akatā me sammādiṭṭhī'ti uppajjati kukkuccā cetaso vippaṭisāro manovilekho. evaṁ katattā ca akatattā ca uppajjati kukkuccaṁ cetaso vippaṭisāro manovilekho.

athavā, sīlesumhi [pts page 376] [\q 376/]      na paripūrakārīti uppajjati kukkuccaṁ cetaso vippaṭisāro manovilekho. indriyesumhi aguttadvāroti - bhojane amattaññūmhīti - jāgariyaṁ ananuyuttomhīti - na satisampajaññena samannāgatomhīti - abhāvitā me cattāro satipaṭṭhānāti - abhāvitā me cattāro sammappadhānāti - abhāvitā me cattāro iddhipādāti abhāvitāni me pañcindriyānīti - abhāvitāni me pañcabalānīti abhāvitā me satta bojjhaṅgāti - abhāvito me ariyo aṭṭhaṅgiko maggoti dukkhaṁ me apariññātanti samudayo me appahīṇoti maggo me abhāvitoti nirodho me asacchikato'ti uppajjati kukkuccaṁ cetaso vippaṭisāro manovilekho.

virame kukkuccāti - kukkuccā ārameyya virameyya paṭivirameyya, kukkuccaṁ pajaheyya vinodeyya byantīkareyya anabhāvaṁ gameyya, kukkuccā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - virame kukkuccā.

[bjt page 520] [\x 520/]
tappamajjeyyāti sakkaccakārī assa sātaccakārī aṭṭhitakārī anolīnavuttiko anikkhittachando anikkhittadhuro appamatto kusalesu dhammesu; 'kadāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyya'nti; yo tattha chando ca vāyāmo ca ussāho ca ussoḷhī ca thāmo ca appaṭivāṇī ca sati ca sampajaññañca, ātappaṁ padhānaṁ adhiṭṭhānaṁ anuyogo appamādo kusalesu dhammesu; 'kadāhaṁ aparipūraṁ vā samādhikkhandhaṁ paññākkhandhaṁ vimuttikkhandhaṁ vimuttiñāṇadassanakkhandhaṁ, kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ nirodhaṁ sacchikareyya'nti yo tattha chando ca vāyāmo ca ussāho ca ussoḷhī ca thāmo ca appaṭivāṇī ca sati ca sampajaññañca ātappaṁ padhānaṁ [pts page 377] [\q 377/]      adhiṭṭhānaṁ anuyogo appamādo kusalesu dhammesūti - virame kukkuccā nappamajjeyya.

athāsanesu sayanesu appasaddesu bhikkhu vihareyyāti - 'athā'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā nāmetaṁ 'athā'ti āsanaṁ vuccati yattha na sīdati mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro; sayanaṁ vuccati senāsanaṁ vihāro aḍḍhayogo pāsādo hammiyaṁ guhāti athāsanesu sayanesu.

appasaddesu bhikkhu vihareyyāti appasaddesu appanigghosesu vijanavātesu manussarāhaseyyakesu paṭisallānasāruppesu senāsanesu careyya vicareyya vihareyya irīyeyya vatteyya pāleyya yapeyya yāpeyyāti - athāsanesu sayanesu appasaddesu bhikkhu vihareyya.

tenāha bhagavā:

" jhāyī na pādalolassa
virame kukkuccā nappamajjeyya,
athāsanesu sayanesu
appasaddesu bhikkhu vihareyyā"ti.

14 - 12
niddaṁ na bahulīkareyya
jāgariyaṁ bhajeyya ātāpī,
tandiṁ māyaṁ bhassaṁ khiḍḍaṁ
methunaṁ vippajahe savibhūsaṁ.

niddaṁ na bahulīkareyyāti rattindivaṁ cha koṭṭhāse karitvā pañca koṭṭhāse paṭijaggeyya 1 ekaṁ koṭṭhāsaṁ nipajjeyyāti - niddaṁ na bahulīkareyya.

1. jaheyya - sa.
[bjt page 522] [\x 522/]
jāgariyaṁ bhajeyya ātāpīti - idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheyya, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheyya, rattiyā majjhimaṁ yāmaṁ [pts page 387] [\q 387/]      dakkhiṇena passena sīhaseyyaṁ kappeyya pāde pādaṁ accādhāya sato sampajāno uṭṭhānasaññaṁ manasikaritvā; rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheyya. jāgariyaṁ bhajeyyāti jāgariyaṁ bhajeyya sambhajeyya seveyya niseveyya saṁseveyya paṭiseveyyāti 'jāgariyaṁ bhajeyya. ātāpīti ātappaṁ vuccati viriyaṁ. yo cetasiko viriyārambho nikkamo parakkamo uyyāmo vāyāmo ussāho ussoḷhī thāmo dhiti asithilaparakkamatā anikkhittachandatā anikkhittadhuratā dhurasampaggāho viriyaṁ viriyindriyaṁ viriyabalaṁ sammāvāyāmo. [a] iminā ātāpena upeto samupeto upagato1 samupagato upapanno 2 sampanno3 samannāgato so vuccati ātāpīti - jāgariyaṁ bhajeyya ātāpī.

tandiṁ māyaṁ hassaṁ khiḍḍaṁ methunaṁ vippajahe savibhūsanti 'tandi'nti 'yā tandi tandiyanā tandimanakatā4 ālasyaṁ ālasyayanā ālasyāyitattaṁ, ayaṁ vuccati tandi. māyāti māyā vuccati vañcanikā cariyā. 'idhekacco kāyena duccaritaṁ caritvā vācāya - manasā duccaritaṁ caritvā tassa paṭicchādanahetu pāpikaṁ icchaṁ panidahati, mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati, yā evarūpā māyā māyāvitā accāsarā vañcanā nikati vikiraṇā guhanā pariguhanā chādanā paṭicchādanā anuttānīkammaṁ anāvīkammaṁ vocchādanā pāpakiriyā, ayaṁ vuccati māyā. [b ']hassanti idhekacco ativelaṁ dantavidaṁsakaṁ hasati. vuttaṁ hetaṁ bhagavatā: "komārakamidaṁ bhikkhave ariyassa [pts page 379] [\q 379/]      vinaye yadidaṁ ativelaṁ dantavidaṁsakaṁ hasita"nti. [c] khiḍḍā kāyikā ca khiḍḍā vācasikā ca khiḍḍā. katamā kāyikā khiḍḍā? hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, aṭṭhapadepi5 kīḷanti, dasapadepi5 kiḷanti, ākāsepi6 kīḷanti, parihārapathepi kīḷanti, santikāyapi7 kīḷanti, khalikāyapi kīḷanti, ghaṭikāyapi kīḷanti.

1. upāgato - pu. 2. uppanno - sa 3. samupapanno - sa. 4. tandiyitattaṁ manattaṁ - sīmu. 11 5. padehi - sīmu11. [pts]. 6. akāsehipi - sīmu11. [pts]. 7. santikāyapi - sa.
[a.] dhammasaṅgaṇicittuppādakaṇḍa. [b.] khuddakavatthuvibhaṅga. [c.] tikaṅguttara - sambodhivagga.

[bjt page 524] [\x 524/]
salākahatthenapi kīḷanti, akkhenapi kīḷanti, paṅgavīrenapi1 kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti akkharikāyapi kīḷanti, manesikāyapi kīḷanti, yathāvajjenapi kīḷanti. ayaṁ kāyikakhiḍḍā. katamā vācasikā khiḍḍā? mukhabherikaṁ mukhālambaraṁ mukhadeṇḍimakaṁ mukhavalimakaṁmukhabherulakaṁ2 mukhadaddarikaṁ nāṭakaṁ lāsaṁ gītaṁ davakammaṁ. ayaṁ vācasikā khiḍḍā.

methunadhammo nāma: yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti. kiṁ kāraṇā vuccati methunadhammo? ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti taṁ kāraṇā vuccati methunadhammo; yathā ubho kalahakārakā methunakāti vuccanti ubho bhaṇḍanakārakā - ubho bhassakārakā - ubho adhikaraṇakārakā - ubho vivādakārā - ubho vādino - ubho sallāpakā methunakāti vuccanti, [pts page 380] [\q 380/]      evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti taṁ kāraṇā vuccati methunadhammo.

vibhūsāti dve vibhūsā: atthi agāriyassa vibhūsā; atthi pabbajitassa vibhūsā. katamā agāriyassa vibhūsā? kesā ca massu ca mālā ca gandhā ca vilepanā ca ābharaṇā ca piḷandhanā ca vatthañca sārasāṭanañca3 veṭhanañca ucchādanaṁ parimaddanaṁ nahāpanaṁ sambāhanaṁ ādāsaṁ añjanaṁ mālāvilepanaṁ mukhacuṇṇakaṁ mukhalepaṁ hatthabandhanaṁ sikhābandhanaṁ daṇḍanāliyaṁ khaggaṁ chattaṁ citrā upāhanā uṇhīsaṁ maṇiṁ vāḷavījanī odātāni vatthāni dīghadasāni iti vā, ayaṁ agāriyassa vibhūsā katamā pabbajitassa vibhūsā? civaramaṇḍanā pattamaṇḍanā senāsāmaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gedhitatā4 gedhitattaṁ capalatā cāpalyaṁ. ayaṁ pabbajitassa vibhūsā.

tandiṁ māyaṁ bhassaṁ khiḍḍaṁ methunaṁ vippajahe savibhūsanti - tandiṁ ca māyaṁ ca hassaṁḍa caḍaṁ ca methunadhammaṁ ca savibhūsaṁ saparivāraṁ saparibhaṇḍaṁ saparikkhāraṁ pajaheyya vinodeyya byantīkareyya anabhāvaṁ gameyyāti - tandiṁ māyaṁ hassaṁ khiḍḍaṁ methunaṁ vippajahe savibhūsaṁ.

tenāha bhagavā:

"niddaṁ na bahulīkareyya
jāgariyaṁ bhajeyya ātāpī,
tandiṁ māyaṁ hassaṁ khiḍḍaṁ
methunaṁ vippajahe savibhūsa"nti.

1. paṅkacīrenapi - sīmu. 11[pts]. 2. mukhabherilaṁ - syā. sa 3. pasādanañca - [pts.] sayanāsanañca - sīmu. 11. machasaṁ. harāpanañca - manupa. rasanañca - pu 4. gadhitatā - sa.

[bjt page 526] [\x 526/]
14 - 13
āthabbaṇaṁ1 [pts page 381] [\q 381/]      supinaṁ lakkhaṇaṁ
no vidahe athopi nakkhattaṁ.
virutañca gabbhakaraṇaṁ
tikicchaṁ māmako na seveyya.

āthabbaṇaṁ supinaṁ lakkhaṇaṁ no vidahe athopi nakkhattanti āthabbaṇikā āthabbaṇaṁ payojenti nagare vā ruddhe saṅgāme vā paccupaṭṭhite parasenāya paccatthikesu paccāmittesu ītiṁ uppādenti, upaddavaṁ uppādenti, rogaṁ uppādenti, pajjarakaṁ karonti, sūlaṁ karonti, visūcikaṁ karonti, pakkhandikaṁ karonti. evaṁ āthabbaṇikā āthabbaṇaṁ payojenti.

supinapāṭhakā supinaṁ ādisanti: ' yo pubbanhasamayaṁ supinaṁ passati, evaṁ vipāko hoti. yo majjhantikasamayaṁ supinaṁ passati, evaṁ vipāko hoti. yo sāyanhasamayaṁ supinaṁ passati. evaṁ vipāko hoti. yo purime yāme - yo majjhime yāme - yo pacchime yāme yo dakkhiṇena passena nipanno - yo vāmena passena nipanno yo uttānaṁ nipanno - yo avakujjanipanno - yo candaṁ passati. suriyaṁ passati, yo mahāsamuddaṁ passati, yo sineruṁ pabbatarājānaṁ passati, yo hatthiṁ passati, yo assaṁ passati, yo rathaṁ passati, yo pattiṁ passati, yo senābyūhaṁ passati, yo ārāmarāmaṇeyyakaṁ passati, yo vanarāmaṇeyyakaṁ passati, yo bhūmirāmaṇeyyakaṁ passati, yo pokkharaṇīrāmaṇeyyakaṁ passati, evaṁ vipāko hotī'ti evaṁ supinapāṭhakā supinaṁ ādisanti.

lakkhaṇapāṭhakā lakkhaṇaṁ ādisanti' ' maṇilakkhaṇaṁ daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ itthilakkhaṇaṁ purisalakkhaṇaṁ kumārikālakkhaṇaṁ kumāralakkhaṇaṁ dāsīlakkhaṇaṁ dāsalakkhaṇaṁ hatthilakkhaṇaṁ assalakkhaṇaṁ mahisalakkhaṇaṁ usabhalakkhaṇaṁ goṇalakkhaṇaṁ ajalakkhaṇaṁ meṇḍalakkhaṇaṁ [pts page 382] [\q 382/]      kukkuṭalakkhaṇaṁ vaṭṭalakkhaṇaṁ godhālakkhaṇaṁ kaṇṇikālakkhaṇaṁ kacachapalakkhaṇaṁ migalakkhaṇaṁ iti vā'ti evaṁ lakkhaṇapāṭhakā lakkhaṇaṁ ādisanti.

nakkhattapāṭhakā nakkhattaṁ ādisanti: 'aṭṭhavīsati nakkhattāni; iminā nakkhattena gharappaveso kattabbo. iminā nakkhattena makuṭaṁ bandhitabbaṁ. iminā nakkhattena vāreyyaṁ kāretabbaṁ. iminā nakkhattena bijanīhāro kattabbo. iminā nakkhattena saṁvāso gantabbo'ti evaṁ nakkhattapāṭhakā nakkhattaṁ ādisanti.

āthabbaṇaṁ supinaṁ lakkhaṇaṁ no vidahe athopi nakkhattanti āthabbaṇañca supinañca lakkhaṇañca nakkhattañca no vidaheyya, na careyya na samācareyya na samādāya vatteyya; athavā na gaṇheyya na dhāreyya, na upadhāreyya nappayojeyya - āthabbaṇaṁ supinaṁ lakkhaṇaṁ no vidahe athopi nakkhattaṁ.

1. ātappanaṁ - manupa.

[bjt page 528] [\x 528/]

virutañca gabbhakaraṇaṁ tikicchaṁ māmako na seveyyāti virutaṁ vuccati migavākyaṁ. 1 migavākyapāṭhakā 2 migavākyaṁ ādisanti: sakuntānaṁ vā catuppadānaṁ vā rutaṁ vassitaṁ jānanti; evaṁ migavākyapāṭhakā migavākyaṁ ādisanti. gabbhakaraṇīyā gabbhaṁ saṇṭhāpenti. dvīhi kāraṇehi gabbho na saṇṭhāti: pāṇakehi vā vātakuppehi vā. pāṇakānaṁ vātakuppānaṁ vā paṭighātāya osadhaṁ dentīti evaṁ gabbhakaraṇīyā gabbhaṁ saṇṭhāpenti. tikicchāti pañca tikicchā: sālākiyaṁ sallakattiyaṁ kāyatikicchaṁ bhūtiyaṁ komārabhaccaṁ3. māmakoti buddhamāmako dhammamāmako saṅghamāmako; so vā bhagavantaṁ māmayati, bhagavā vā taṁ puggalaṁ parigaṇhāti. vuttaṁ [pts page 383] [\q 383/]      hetaṁ bhagavatā: "ye te bhikkhave bhikkhū kuhā thaddhā lapā siṅgī unnaḷā asamāhitā, na me te bhikkhave bhikkhū māmakā apagatā ca te bhikkhave bhikkhū imasmā dhammavinayā. na ca te bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti. ye ca kho bhikkhave bhikkhū nikkuhā nillapā dhīrā atthaddhā susamāhitā, te kho me bhikkhave bhikkhū māmakā. anapagatā ca te bhikkhave bhikkhū imasmā dhammavinayā. te ca bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti [a.]

1. " kuhā thaddhā lapā siṅgī unnaḷā asamāhitā.
na te dhamme virūhanti sammāsambuddhadesite.

2. nikkuhā nillapā dhīrā atthaddhā susamāhitā.
te ve dhamme virūhanti sammāsambuddhadesite"ti. [a.]

virutañca gabbhakaraṇaṁ tikicchaṁ māmako na seveyyāti virutañca gabbhakaraṇañca tikicchañca māmako na seveyya, na niseveyya na saṁseveyya nappaṭiseveyya na careyya na samācareyya na samādāya vatteyya, athavā na gaṇheyya na uggaṇheyya na upadhāreyya na upalakkheyya na payojeyyāti - virutañca gabbhakaraṇaṁ tikicchaṁ māmako na seveyya.

tenāha bhagavā:

"āthabbaṇaṁ supinaṁ lakkhaṇaṁ
no vidahe athopi nakkhattaṁ,
virutañca gabbhakaraṇaṁ
tikicchaṁ māmako na seveyyā"ti.

1. migavākkaṁ - machasaṁ. migacakkaṁ - syā. [pts.] migapakkha - sa. 2. migavākkapāṭhakā - machasaṁ. migacakkapāṭhikā - [pts]. 3. komārakavejjaṁ - syā.
[a.] catukkaṅguttara - urulavelavagga.

[bjt page 530] [\x 530/]

14 - 14
nindāya [pts page 384] [\q 384/]      nappavedheyya
na unnameyya pasaṁsito bhikkhu,
lobhaṁ saha macchariyena
kodhaṁ pesuniyañca 1 panudeyya.

nindāya nappavedheyyāti - idhekacce bhikkhuṁ nindanti: jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā aññataraññatarena vā vatthunā. nindanti garahanti upavadanti, nindito garahito upavadito nindāya garahāya upavādena akittiyā avaṇṇahārikāya na vedheyya nappavedheyya na sampavedheyya na taseyya na uttaseyya na parittaseyya na bhāyeyya na santāsaṁ āpajjeyya. abhīru assa acchambhī anutrāsī apalāyī pahīnabhayabheravo vigatalomahaṁso vihareyyāti nindāya nappavedheyya.

na unnameyya pasaṁsito bhikkhūti - idhekacce bhikkhuṁ pasaṁsanti: jātiyā vā vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā aññataraññatarena vā vatthunā pasaṁsanti thomenti kittenti vaṇṇenti. pasaṁsito thomito kittito vaṇṇito pasaṁsāya thomanena kittiyā vaṇṇahārikāya unnatiṁ na kareyya, unnāmaṁ na kareyya, mānaṁ na kareyya, thambhaṁ na kareyya, na tena mānaṁ janeyya, na tena thaddho assa patthaddho paggahitasiroti - na unnameyya pasaṁsito bhikkhu.

lobhaṁ saha macchariyena kodhaṁ pesuniyañca 1 panudeyyāti lobhoti " yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ;"[a] macchariyanti pañca macchariyāni: āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ, yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa, idaṁ vuccati macchariyaṁ. [b] api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ, gāho; idaṁ vuccati6 macchariyaṁ; kodhoti "yo cittassa āghāto paṭighāto paṭighaṁ paṭivirodho kopo pakopo sampakopo, doso padoso sampadoso cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho [pts page 385] [\q 385/]      chaṇḍikkaṁ asuropo anattamanatā cittassa. "[b]

1.) pesuneyyaṁ ca - sa, 2. assuropo - sīmu 11.
[a.] dhammasaṅgaṇi cittuppādakaṇḍa. [a.] dhammasaṅgaṇi nikkhepakaṇḍa.

[bjt page 532] [\x 532/]

pesuniyanti idhekacco pisunavāco hoti: ito sutvā amutra akkhātā imesaṁ bhedāya, amutra vā sutvā imesaṁ akkhātā amusaṁ bhedāya. iti samaggānaṁ vā bhettā bhinnānaṁ vā anuppadātā vaggarāmo vaggarato vagganandī vaggakaraṇiṁ vācaṁ bhāsitā hoti. iti vuccati pesuññaṁ. api ca dvīhi kāraṇehi pesuññaṁ upasaṁharati: piyakamyatāya vā bhedādhippāyena vā. kathaṁ piyakamyatāya pesuññaṁ upasaṁharati? 'imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmī'ti evaṁ piyakamyatāya pesuññaṁ upasaṁharati. kathaṁ bhedādhippāyena pesuññaṁ upasaṁharati? 'kathaṁ ime nānā assu, vaggā assu, dvidhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ na phāsu vihareyyu'nti evaṁ bhedādhippāyena pesuññaṁ upasaṁharati. lobhaṁ saha macchariyena kodhaṁ pesuniyañca panudeyyāti lobhañca macchariyañca kodhañca pesuññañca nudeyya panudeyya pajaheyya vinodeyya byantīkareyya anabhāvaṁ gameyyāti - lobhaṁ saha macchariyena kodhaṁ pesuniyañca panudeyya.

tenāha bhagavā:

"nindāya nappavedheyya
na unnameyya pasaṁsito bhikkhu,
lobhaṁ saha macchariyena
kodhaṁ pesuniyañca panudeyyā"ti.

14 - 15
kayavikkaye na tiṭṭheyya
upavādaṁ bhikkhu na kareyya kuhiñci,
gāme ca nābhisajjeyya
lābhakamyā janaṁ na lapayeyya.

kayavikkaye [pts page 386] [\q 386/]      na tiṭṭheyyāti - ye kayavikkayā vinaye paṭikkhittā, na te imasmiṁ atthe adhippetā. kathaṁ kayavikkaye tiṭṭhati? pañcannaṁ saddhiṁ pattaṁ vā cīvaraṁ vā aññaṁ vā kañci parikkhāraṁ vañcaniyaṁ vā karonto udayaṁ vā patthayanto parivatteti, evaṁ kayavikkaye tiṭṭhati, kathaṁ kayavikkaye na tiṭṭhati? pañcannaṁ saddhiṁ pattaṁ vā cīvaraṁ vā aññaṁ vā kañci parikkhāraṁ na vañcaniyaṁ vā karonto na udayaṁ vā patthayanto parivatteti. evaṁ kayavikkaye na tiṭṭhati. kayavikkaye na tiṭṭheyyāti kayavikkaye na tiṭṭheyya, na santiṭṭheyya, kayavikkayaṁ pajaheyya, vinodeyya, byantīkareyya, anabhāvaṁ gameyya, kayavikkayā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - kayavikkaye na tiṭṭheyya.

[bjt page 534] [\x 534/]

upavādaṁ bhikkhu na kareyya kuhiñcīti - katame upavādakarā kilesā? santeke samaṇabrāhmaṇā iddhimanto dibbacakkhukā paracittaviduno, te dūratopi passanti, āsannāpi na dissanti, cetasāpi cittaṁ pajānanti. devatāpi kho santi iddhimantiniyo dibbacakkhukā paracittaviduniyo. tā dūratopi passanti, āsannāpi na dissanti, cetasāpi cittaṁ pajānanti. te oḷārikehi vā kilesehi majjhimehi vā kilesehi sukhumehi vā kilesehi upavadeyyuṁ. katame oḷārikā kilesā? kāyaduccaritaṁ vacīduccaritaṁ manoduccaritaṁ. ime vuccanti oḷārikā kilesā. katame majjhimā kilesā? kāmavitakko vyāpādavitakko vihiṁsāvitakko. ime vuccanti majjhimā kilesā. katame sukhumā kilesā? √ātivitakko janapadavitakko amaravitakko parānuddayatāpaṭisaññutto vitakko lābhasakkārasilokapaṭisaññutto vitakko anavaññattipaṭisaññutto vitakko. ime vuccanti sukhumā kilesā. tehi oḷārikehi vā kilesehi majjhimehi vā kilesehi sukhumehi vā kilesehi na upavadeyya, upavādaṁ na kareyya, upavādakare kilese na kareyya, na janeyya, na sañjaneyya, na nibbatteyya nābhinibbatteyya. upavādakare kilese pajaheyya vinodeyya [pts page 387] [\q 387/]      byantīkareyya anabhāvaṁ gameyya. upavādakarehi kilesehi ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyya. kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti 'upavādaṁ bhikkhu na kareyya kuhiñci'

game ca nābhisajjeyyāti - kathaṁ game sajjati? idha bhikkhu gāme gihīhi saṁsaṭṭho viharati sahanandī sahasokī sukhitesu sukhito dukkhitesu dukkhito. uppannesu kiccakaraṇīyesu attanā voyogaṁ āpajjati. evampi gāme sajjati. athavā bhikkhu pubbanhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati arakkhiteneva kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi. so tatra tatra sajjati. tatra tatra gaṇhāti. tatra tatra bajjhati. tatra tatra anayabyasanaṁ āpajjati. evampi gāme sajjati.

[bjt page 536] [\x 536/]

kathaṁ gāme na sajjati? idha bhikkhu gāme gihīhi asaṁsaṭṭho viharati: na sahanandī na sahasokī na sukhitesu sukhito, na dukkhitesu dukkhito. uppannesu kiccakaraṇīyesu na attanā voyogaṁ āpajjati. evampi gāme na sajjati. athavā bhikkhu pubbanhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi. so tatra tatra na sajjati. tatra tatra na gaṇhāti. tatra tatra na bajjhati. tatra tatra na anayabyasanaṁ āpajjati evampi gāme na sajjati, gāme ca nābhisajjeyyāti gāme na sajjeyya na gaṇheyya na bajjheyya na palibajjheyya. agiddho assa agathito1 amucchito anajjhopanno vītagedho vigatagedho vantagedho muttagedho pahīnagedho paṭinissaṭṭhagedho nicchāto nibbuto sītibhūto sukhapaṭisaṁvedī brahmabhūtena attanā vihareyyāti - gāme ca nābhisajjeyya.

lābhakamyā janaṁ na lapayeyyāti - katamā lapanā? lābhasakkārasilokasannissitassa [pts page 388] [\q 388/]      pāpicchassa icchāpakatassa āmisacakkhukassa lokadhammagarukassa yā paresaṁ ālapanā lapanā sallapanā ullapanā samullapanā unnahanā samunnahanā ukkācanā samukkācanā anuppiyabhāṇīti cāṭukamyatā muggasupyatā2 pāribhaṭṭatā parapiṭṭhimaṁsikatā, yā tattha saṇhavācatā sakhilavācatā sithilavācatā apharusavācatā, ayaṁ vuccati lapanā, api ca dvīhi kāraṇehi janaṁ lapati: attānaṁ vā nīcaṁ ṭhapento paraṁ uccaṁ ṭhapentā janaṁ lapati. attānaṁ vā uccaṁ ṭhapento paraṁ nīcaṁ ṭhapento janaṁ lapati. kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati? 'tumhe me bahūpakārā, ahaṁ tumhe nissāya labhāmi vīvarapiṇḍapātasenāsanagilānapaccayabhesajjaparikkhāraṁ. ye pime aññe dātuṁ vā kātuṁ vā maññanti, tumhe nissāya tumhe sampassantā. yampi me purāṇaṁ mātāpettikaṁ nāmadheyaṁ, tampi me antarahitaṁ. tumhehi ahaṁ ñāyāmi asukassa kulupako asukāya kulūpako'ti. evaṁ attānaṁ nīcaṁ ṭhapento paraṁ uccaṁ ṭhapento janaṁ lapati. kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati? 'ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesu micchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā. ahaṁ tumhākaṁ uddesaṁ demi. paripucchaṁ demi.

1. agadhito - sīmu11. machasaṁ. 2. muggasuppatā - sīmu11. muggasupatā - [pts.]

[bjt page 538] [\x 538/]
uposathaṁ ācikkhāmi. navakammaṁ adhiṭṭhāmi. atha ca pana tumhe maṁ ujjhitvā aññe sakkarotha garukarotha mānetha pūjethā'ti evampi attānaṁ uccaṁ ṭhapento paraṁ nīcaṁ ṭhapento [pts page 389] [\q 389/]      janaṁ lapati. lābhakamyā janaṁ na lapayeyyāti lābhahetu labhe paccayā labhe kāraṇā lābhābhinibbattiyā lābhaṁ paripācento janaṁ na lapeyya lapanaṁ pajaheyya, vinodeyya byantīkareyya anabhāvaṁ gameyya, lapanā ārato assa virato paṭivirato nikkhanto nissaṭo vippamutto visaññutto. vimariyādīkatena cetasā vihareyyāti - lābhakamyā janaṁ na lapayeyya.

tenāha bhagavā;

" kayavikkaye na tiṭṭheyya
upavādaṁ bhikkhu na kareyya kuhiñci,
game ca nābhisajjeyya
lābhakamyā janaṁ na lapayeyyā"ti.

14 - 16
na ca katthiko siyā bhikkhu
na ca vācaṁ payuttaṁ 1 bhāseyya,
pāgabbhiyaṁ na sikkheyya
kathaṁ viggāhikaṁ na kathayeyya.

na ca katthiko siyā bhikkhūti - idhekacco katthī hoti vikatthī. so katthati vikatthī " ahamasmi sīlasampanno'ti vā, vatasampanno'ti vā, sīlabbatasampanno'ti vā, jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā, uccā kulā pabbajitoti vā mahābhogakulā pabbajitoti vā uḷārabhogakulā pabbajitoti vā, suttantikoti vā vinayadharoti vā dhammakathikoti vā āraññikoti vā piṇḍapātikoti vā, paṁsukūlikoti vā, tecīvarikoti vā, sapadānacārikoti vā khalupacchābhattikoti vā, nesajjikoti vā, yathāsanthatikoti vā, paṭhamassa jhānassa lābhīti vā, dutiyassa jhānassa lābhīti vā, tatiyassa jhānassa lābhīti vā, catutthassa jhānassa lābhīti vā, ākāsānañcāyatanasamāpattiyā lābhīti vā, viññāṇañcāyatanasamāpattiyā lābhīti vā, ākiñcaññāyatanasamāpattiyā lābhīti vā, nevasaññānāsaññāyatanasamāpattiyā lābhīti vā katthati vikatthati. evaṁ na kattheyya na vikattheyya, katthanaṁ pajaheyya vinodeyya byantīkareyya anabhāvaṁ gameyya. katthanā ārato assa virato paṭivirato nikkhanto nissaṭo vippamutto visaññutto, vimariyādīkatena cetasā vihareyyāti - na ca katthiko siyā bhikkhu.

1. saṁyuttaṁ - sa payutaṁ - su.

[bjt page 540] [\x 540/]

na ca vācaṁ payuttaṁ bhāseyyāti - katamā payuttavācā? idhekacco [pts page 390] [\q 390/]      cīvarapayuttaṁ vācaṁ bhāsati, piṇḍapātapayuttaṁ vācaṁ bhāsati, senāsanapayuttaṁ vācaṁ bhāsati, gilānapaccayabhesajjaparikkhārapayuttaṁ vācaṁ bhāsati. ayampi vuccati payuttavācā. atha vā cīvarahetu piṇḍapātahetu senāsanahetu gilānapaccayabhesajjaparikkhārahetu saccampi bhaṇati, musāpi bhaṇati, pisunampi bhaṇati, apisunampi bhaṇati, pharusampi bhaṇati, apharusampi bhaṇati, samphappalāpampi bhaṇati, asamphappalāpampi bhaṇati, mantāpi vācaṁ bhāsati. ayampi vuccati payuttavācā. athavā, pasannacitto paresaṁ dhammaṁ deseti: 'aho, vata me dhammaṁ suṇeyyuṁ, sutvā ca dhamme pasīdeyyuṁ, pasannā ca me pasannākāraṁ kareyyu'nti. ayampi vuccati payuttavācā. na ca vācaṁ payuttaṁ bhāseyyāti - antamaso dhammadesanaṁ vācaṁ upādāya payuttavācaṁ na bhāseyya, na katheyya, na bhaṇeyya, na dīpayeyya, na vohareyya, payuttaṁ vācaṁ pajaheyya, vinodeyya, byantīkareyya, anabhāvaṁ gameyya, payuttavācāya ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - na ca vācaṁ payuttaṁ bhāseyya.

pāgabbhiyaṁ na sikkheyyāti - 'pāgabbhiya'nti tīṇi pāgabbhiyāni: kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ. katamaṁ kāyikaṁ pāgabbhiyaṁ? idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ dasseti, bhojanasālāyapi kāyikaṁ pāgabbhiyaṁ dasseti, jantāghare pi kāyikaṁ pāgabbhiyaṁ dasseti, udakatitthe pi kāyikaṁ pāgabbhiyaṁ dasseti, antaragharaṁ pavisantopi kāyikaṁ pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti.

kathaṁ saṅghagato kāyikaṁ pāgabbhiyaṁ dasseti? idhekacco saṅghagato acittikārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, [pts page 391] [\q 391/]      ṭhitakopi bhaṇati, bāhāvikkhepakopi bhaṇati. evaṁ saṅghagato kāyikaṁ pāgabbhiyaṁ dasseti.

kathaṁ gaṇagato kāyikaṁ pāgabbhiyaṁ dasseti? idhekacco gaṇagato acittikārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati. puratopi nisīdati, uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepakopi bhaṇati. evaṁ gaṇagato kāyikaṁ pāgabbhiyaṁ dasseti.

[bjt page 542] [\x 542/]

kathaṁ bhojanasālāya kāyikaṁ pāgabbhiyaṁ dasseti? idhekacco bhojanasālāya acittīkārakato there bhikkhū anupakhajja nisīdati, navepi bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitakopi bhaṇati, bāhāvikkhepakopi bhaṇati. evaṁ bhojanasālāya kāyikaṁ pāgabbhiyaṁ dasseti.

kathaṁ jantāghare kāyikaṁ pāgabbhiyaṁ dasseti? idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, anāpucchāpi kaṭṭhaṁ pakkhipati, anāpucchāpi dvāraṁ pidahati. evaṁ jantāghare kāyikaṁ pāgabbhiyaṁ dasseti.

kathaṁ udakatitthe kāyikaṁ pāgabbhiyaṁ dasseti? idhekacco udakatitthe acittikārakato there bhikkhū ghaṭṭayantopi otarati, puratopi otarati, ghaṭṭayantopinahāyati1 puratopi nahāyati, uparitopi nahāyati, ghaṭṭayantopi uttarati, puratopi uttarati, uparipi uttarati. evaṁ udakatitthe kāyikaṁ pāgabbhiyaṁ dasseti.

kathaṁ antaragharaṁ pavisanto kāyikaṁ pāgabbhiyaṁ dasseti? idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati. vokkammapi therānaṁ bhikkhūnaṁ purato purato gacchati. [pts page 392] [\q 392/]      evaṁ antaragharaṁ pavisanto kāyikaṁ pāgabbhiyaṁ dasseti.

kathaṁ antaragharaṁ paviṭṭho kāyikaṁ pāgabbhiyaṁ dasseti? idhekacco antaragharaṁ paviṭṭho ' na pavisatha2 bhante'ti vuccamāno pavisati. ' na tiṭṭhatha bhante'ti vuccamāno tiṭṭhati. ' na nisīdatha bhante'ti vuccamāno nisīdati. anokāsampi pavisati, anokāsepi3tiṭṭhati, anokāsepi nisīdati. yānipi tāni honti kulānaṁ ovarakāni gūḷhāni ca paṭicchannāni ca yattha kulitthiyo kuladhītaro4 kulasuṇhāyo kulakumāriyo nisīdanti, tatthapi sahasā pavisati. kumārakassapi sīsaṁ5 parāmasati. evaṁ antaragharaṁ paviṭṭho kāyikaṁ pāgabbhiyaṁ dasseti. idaṁ kāyikaṁ pāgabbhiyaṁ.

katamaṁ vācasikaṁ pāgabbhiyaṁ? idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti.

1. nhāyati - machasaṁ [pts]. 2. pavisa - machasaṁ. sīmu11 [pts]. 3. anokāsampi - saumu11. 4. kuladhītāyo - sīmū11. 5. kumārakassa sīsampi - machasaṁ. sīmu11.

[bjt page 544] [\x 544/]

kathaṁ saṅghagato vācasikaṁ pāgabbhiyaṁ dasseti? idhekacco saṅghagato acittīkārakato there bhikkhū anāpucchā vā anajjhiṭṭho vā ārāmagatānaṁ bhikkhūnaṁ dhammaṁ bhaṇati. pañhaṁ vissajjeti. pātimokkhaṁ uddisati. ṭhitakopi bhaṇati, bāhāvikkhepakopi bhaṇati. evaṁ saṅghagato vācasikaṁ pāgabbhiyaṁ dasseti.

kathaṁ gaṇagato vācasikaṁ pāgabbhiyaṁ dasseti? idhekacco gaṇagato acittikārakato there bhikkhū anāpucchā vā anajjhiṭṭho vā ārāmagatānaṁ bhikkhūnaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. evaṁ gaṇagato vācasikaṁ pāgabbhiyaṁ dasseti.

kathaṁ antaragharaṁ paviṭṭho vācasikaṁ pāgabbhiyaṁ dasseti? idhekacco antaragharaṁ paviṭṭho itthiṁ vā kumāriṁ vā evamāha: itthannāme, itthaṁgotte. kiṁ atthi? yāgu atthi? bhattaṁ atthi? khādanīyaṁ atthi? kiṁ pivissāma? kiṁ bhuñjissāma? [pts page 393] [\q 393/]      kiṁ khādissāma? kiṁ vā atthi kiṁ vā me dassathāti vippalapati. evaṁ antaragharaṁ paviṭṭho vācasikaṁ pāgabbhiyaṁ dasseti idaṁ vācasikaṁ pāgabbhiyaṁ.

katamaṁ cetasikaṁ pāgabbhiyaṁ? idhekacco na uccākulā pabbajito samāno uccākulā pabbajitena saddhiṁ sadisaṁ attānaṁ karoti cittena, na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ karoti cittena, na uḷārabhogakulā pabbajito samāno uḷārabhogakulā pabbajitena saddhiṁ sadisaṁ attānaṁ karoti cittena. na suttantiko samāno suttantikena saddhiṁ sadisaṁ attānaṁ karoti cittena. na suttantiko samāno suttantikena saddhiṁ sadisaṁ attānaṁ karoti cittena, na vinayadharo samāno, na dhammakathiko samāno, na khalupacchābhattiko samāno, na nesajjiko samāno, na yathāsanthatikaṅgo samāno yathāsanthatikena saddhiṁ sadisaṁ attānaṁ karoti cittena. na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ karoti cittena. na dutiyassa jhānassa - na tatiyassa jhānassa - na catutthassa jhānassa lābhī samāno na ākāsānañcāyatanasamāpattiyā lābhī samāno - na viññāṇañcāyatanasamāpattiyā - na ākiñcaññāyatanasamāpattiyā - na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ karoti cittena. idaṁ cetasikaṁ pāgabbhiyaṁ.

[bjt page 546] [\x 546/]

pāgabbhiyaṁ na sikkheyyāti - pāgabbhiyaṁ na sikkheyya na careyya na ācareyya na samācareyya na samādāya vatteyya, pāgabbhiyaṁ pajaheyya vinodeyya byantīkareyya anabhāvaṁ gameyya, pāgabbhiyā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - pāgabbhiyaṁ na sikkheyya.

kathaṁ [pts page 394] [\q 394/]      viggāhikaṁ na kathayeyyāti - katamā viggāhikā kathā? idhekacco evarūpiṁ kathaṁ kattā hoti: na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi. kiṁ tvaṁ imaṁ dhammavinayaṁ ājānissasi? micchāpaṭipanno tvamasi. ahamasmi sammāpaṭipanno. sahitamme, asahitante. pure vacanīyaṁ pacchā avaca. pacchāvacanīyaṁ pure avaca. āciṇṇante1 viparāvattaṁ. āropito te vādo. niggahītosi. cara vādappamokkhaya. nibbeṭhehi sace pahosī'ti. vuttaṁ hetaṁ bhagavatā: "viggāhikāya kho moggallāna kathāya sati kathābāhullaṁ paṭikaṅkhaṁ, kathābāhulle sati uddhaccaṁ, uddhatassa asaṁvaro, asaṁvutassa ārā cittaṁ samādhimhā"ti, [a]

kathaṁ viggāhikaṁ na kathayeyyāti viggāhikaṁ kathaṁ na katheyya na bhaṇeyya na dīpeyya na vohareyya; viggāhikaṁ kathaṁ pajaheyya vinodeyya byantīkareyya anabhāvaṁ gameyya; viggāhikakathāya ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - kathaṁ viggāhikaṁ na kathayeyya.

tenāha bhagavā:
"na ca katthiko siyā bhikkhu
na ca vācaṁ payuttaṁ bhāseyya,
pāgabbhiyaṁ na sikkheyya
kathaṁ viggāhikaṁ na kathayeyyā"ti.

14 - 17

mosavajje na niyyetha
sampajāno saṭhāni na kayirā,
atha jīvitena paññāya
sīlabbatena nāññamatimaññe.

mosavajje na niyyethāti - mosavajjaṁ vuccati musāvādo; idhekacco sabhāgato vā parisagato vā mosavajjaṁ pagāhatīti mosavajjaṁ vuccati musāvādo. idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho " ehambho purisa, yaṁ jānāsi, taṁ vadehī"ti. so ajānaṁ vā āha: 'jānāmī'ti. jānaṁ vā āha: 'na jānāmī'ti. apassaṁ vā āha: 'passāmī'ti. passaṁ vā āha: 'na passāmī'ti. iti attahetu vā parahetu vā dhanahetu vā āmisakiñcikkhahetu vā sampajānamusā bhāsati. [a] idaṁ vuccati mosavajjaṁ. api ca tihākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā bhaṇita'nti. imehi tīhākārehi musāvādo hoti. api ca, catuhākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā bhaṇita'nti. vinidhāya diṭṭhiṁ. imehi catuhākārehi musāvādo hoti. apica, pañcahākārehi - chahākārehi - sattahākārehi - aṭṭhahākārehi musāvādo hoti: pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti. bhaṇitassa hoti 'musā mayā [pts page 395] [\q 395/]      bhaṇantassa. vinidhāya diṭṭhiṁ, vinidhāya khantiṁ, vinidhāya ruciṁ, vinidhāya saññaṁ, vinidhāya bhāvaṁ. imehi aṭṭhahākārehi musāvādo hoti.

[a.] sattakaṅguttara - avyākatavagga [b.] majjhimanikāya - sāleyyasutta, tikaṅguttara puggalavagga
[bjt page 548] [\x 548/]

mosavajje na niyyethāti - mosavajjena yāyeyya na niyyāyeyya na vuyheyya na saṁhareyya, mosavajjaṁ pajaheyya vinodeyya byantīkareyya anabhāvaṁ gameyya; mosavajjā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - mosavajje na niyyetha.

sampajāno saṭhāni na kayirāti - katamaṁ sāṭheyyaṁ? idhekacco saṭho hoti parisaṭho. yaṁ tattha saṭhaṁ saṭhatā sāṭheyyaṁ kakkharatā kakkhariyaṁ parikkattatā pārikkhattiyaṁ, idaṁ vuccati sāṭheyyaṁ. [a]

sampajāno saṭhāni na kayirāti - sampajāno hutvā sāṭheyyaṁ na kareyya na janeyya na sañjaneyya na nibbatteyya nābhinibbatteyya, sāṭheyyaṁ pajaheyya vinodeyya byantīkareyya anabhāvaṁ gameyya; sāṭheyyā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - sampajāno saṭhāni na kayirā.

atha jīvitena paññāya sīlabbatena nāññamatimaññeti - 'athā'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā etaṁ athāti; idhekacco lūkhajīvikaṁ jīvanto paraṁ paṇītajīvikaṁ jīvantaṁ atimaññati: kiṁ panāyaṁ bahulājīvo sabbaṁ sambhakkheti, seyyathīdaṁ: mūlabījaṁ khandhabījaṁ eebijaṁ1 aggabījaṁ bījabījameva pañcamaṁ, asanivicakkaṁ2 dantakuṭaṁ samaṇappavādenāti3. so tāya lūkhajīvikāya paraṁ paṇītajīvikaṁ jīvantaṁ atimaññati. idhekacco paṇītajīvikaṁ jīvanto paraṁ lūkhajīvikaṁ jīvantaṁ atimaññati: " kaṁ panāyaṁ appapuñño appesakkho na lābhi cīvarapiṇḍapātasenāsanagilānappaccayabhesajjaparikkhārānanti. " so tāya paṇītajīvikāya paraṁ [pts page 396] [\q 396/]      lūkhajīvikaṁ jīvantaṁ atimaññati. idhekacco paññāsampanno hoti, so puṭṭho pañhaṁ vissajjeti. tassa evaṁ hoti: ahamasmi paññāsampanno; ime panaññe na paññasampannāti. so tāya paññāsampadāya paraṁ atimaññati. idhekacco sīlasampanno hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhāpadesu. tassa evaṁ hoti: 'ahamasmi sīlasampanno ime panaññe bhikkhū dussīlā pāpadhammā'ti. so tāya sīlasampadāya paraṁ atimaññati. idhekacco vatasampanno hoti: āraññiko vā piṇḍapātiko vā paṁsukūliko vā tecīvariko vā sapadānacāriko vā khalupacchābhattiko vā nesajjiko vā yathāsanthatiko vā, tassa evaṁ hoti: 'ahamasmi vatasampanno. ime panaññe na vatasampannā'ti. so tāya vatasampadāya paraṁ atimaññati.

1. elubījaṁ - sīmu. 11. 2. asaniva cakkaṁ - sīmu 11. 3. samaṇappadhānoti - sīmu11 asanivicakkadantakuṭasamaṇappadhānenāti - machasaṁ. asanivicakkadantakuṭasamaṇappadhānātiṇṇeti - [pts].
a. khuddakavatthu vibhaṅga.

[bjt page 550] [\x 550/]

atha jīvitena paññāya sīlabbatena nāññamatimaññeti - lūkhajīvikāya vā paṇītajīvikāya vā paññāsampadāya vā sīlasampadāya vā vatasampadāya vā paraṁ nātimaññeyya nāvajāneyya, na tena mānaṁ janeyya, na tena thaddho assa patthaddho paggahitasiroti - atha jīvitena paññāya sīlabbatena nāññamatimaññe.
tenāha bhagavā:

" mosavajje na niyyetha
sampajāno saṭhāni na kayirā,
atha jīvitena paññāya
sīlabbatena nāññamatimaññe"ti.

14 - 18
sutvā dūsito 1 bahuṁ vācaṁ
samaṇānaṁ vā puthuvacanānaṁ,
pharusena ne na paṭivajjā
na hi santo paṭiseniṁ 2 karonti.

sutvā [pts page 397] [\q 397/]      dūsito bahuṁ vācaṁ samaṇānaṁ vā puthuvacanānanti - 'dūsito' ti dūsito khuṁsito ghaṭṭito vambhito garahito upavadito; samaṇāti ye keci ito bahiddhā paribbājūpagatā paribbājasamāpannā; puthuvacanānanti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca te bahukāhi vācāhi aniṭṭhāhi akantāhi amanāpāhi akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ; tesaṁ bahuvācaṁ aniṭṭhaṁ akantaṁ amanāpaṁ sutvā suṇitvā uggahitvā upadhārayitvā upalakkhayitvāti - sutvā dūsito1 bahuṁ vācaṁ samaṇānaṁ vā puthuvacanānaṁ.

pharusena ne na paṭivajjāti - 'pharusenā'ti pharusena kakkhalena; na paṭivajjā na paṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍantaṁ na paṭibhaṇḍeyya, na kalahaṁ kareyya, na bhaṇḍanaṁ kareyya, na viggahaṁ kareyya, na vivādaṁ kareyya, na medhagaṁ kareyya, kalahabhaṇḍanaviggahavivādamedhagaṁ pajaheyya, vinodeyya, byantīkareyya, anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti pharusena ne na paṭivajjā.

1. rusito - su 2. paṭiseni - su.

[bjt page 552] [\x 552/]

na hi santo paṭiseniṁ karontīti - ' santo'ti rāgassa santattā santo, dosassa - mohassa - kodhassa upanāhassa - makkhassa - paḷāsassa - issāya macchariyassa - māyāya - sāṭheyyassa thambhassa - sārambhassa - mānassa - atimānassa madassa - pamādassa - sabbakilesānaṁ - sabbaduccaritānaṁ - sabbadarathānaṁ sabbapariḷāhānaṁ sabbasantāpānaṁ - sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭippassaddhoti 'santo upasanto vūpasanto nibbuto paṭippassaddhoti 'santo'.

na hi santo paṭiseniṁ karontīti santo paṭiseniṁ paṭimallaṁ paṭibhaṇḍanaṁ paṭipakkhaṁ na karonti na janenti [pts page 398] [\q 398/]      na sañjanenti na nibbattenti nābhinibbattentīti - na hi santo paṭiseniṁ karonti.

tenāha bhagavā:

"sutvā dūsito bahuṁ vācaṁ1
samaṇānaṁ puthuvacanānaṁ,
pharusena ne na paṭivajjā
na hi santo paṭiseniṁ karontī"ti.

14 - 19
vatañca dhammamaññāya
vicinaṁ bhikkhu sadā sato sikkhe,
santīti nibbutiṁ ñatvā
sāsane gotamassa nappamajjeyya.

etañca dhammamaññāyāti - 'eta'nti ācikkhitaṁ desitaṁ paññāpitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ. dhammamaññāyāti jānitvā tulayitvā tīrayitvā vibhāvayitvā vibhūtaṁ katvāti evampi etañca dhammamaññāya. athavā, samañca visamañca pathañca vipathañca sāvajjañca anavajjañca hīnañca paṇītañca kaṇhañca sukkañca viññugarahitañca viññuppasatthañca dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti evampi vatañca dhammamaññāya. athavā sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti evampi - etañca dhammamaññāya.

vicinaṁ bhikkhu sadā sato sikkheti - 'vicina'nti vicinanto pavicinanto tulayanto tīrayanto vibhāvayanto vibhūtaṁ karonto sabbe saṅkhārā aniccāti - pe - yaṁ kiñci samudayadhammaṁ sabbaṁ taṁ nirodhadhammanti vicinanto [pts page 399] [\q 399/]      pavicinanto tulayanto tīrayanto vibhāvayanto. vibhūtaṁ karontoti vicinaṁ bhikkhu; ' sadā'ti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ poṅkhānupoṅkhaṁ udakomikājātaṁ2 avīcisantatisahitaṁ phussitaṁ3 purebhattaṁ pacchābhattaṁ, purimaṁ yāmaṁ majjhimaṁ yāmaṁ pacchimaṁ yāmaṁ, kāle juṇhe, vasse hemante gimhe, purime vayokhandhe majjhime vayokhandhe pacchime vayokhandhe; satoti catuhi kāraṇehi sato: kāye kāyānupassanāsatipaṭṭhānaṁ bhāvento sato; vedanāsu vedanānupassanāsatipaṭṭhānaṁ bhāvento sato; citte cittānupassanāsatipaṭṭhānaṁ bhāvento sato; dhammesu dhammānupassanāsatipaṭṭhānaṁ bhāvento sato; aparehipi catuhi kāraṇehi sato; asatiparivajjanāya sato; satikaraṇīyānaṁ dhammānaṁ katattā sato; satipaṭipakkhānaṁ dhammānaṁ hatattā sato; satinimittānaṁ dhammānaṁ asammuṭṭhattā sato; aparehipi catuhi kāraṇehi sato: satiyā samannāgatattā sato; satiyā vasitattā sato; satiyā pāguññatāya sato; satiyā apaccorohaṇatāya sato. aparehi catuhi kāraṇehi sato: sattattā4 sato, samitattā sato, santattā sato, santidhammasamannāgatattā sato, buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānasatiyā sato, maraṇasatiyā sato, kāyagatāsatiyā sato, upasamānussatiyā sato. yā sati anussati paṭissati sati saraṇatā dhāraṇatā apilāpanatā apammussanatā sati satindriyaṁ satibalaṁ sammāsati satisambojjhaṅgo ekāyanamaggo, [a] ayaṁ vuccati sati. imāya satiyā upeto samupeto apagato5 samupagato6 upapanno samupapanno samannāgato. so vuccati sato.

1. bahuvācaṁ - sīmu. 11.
[bjt page 554] [\x 554/]
sikkheti - tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti. pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī samādāya sikkhati sikkhāpadesu, khuddako sīlakkhandho, mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro, mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā.

katamā adhipaññāsikkhā? idha bhikkhu paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā. so idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodho'ti yathābhūtaṁ pajānāti, ayaṁ dukkhanirodhagāminīpaṭipadā'ti yathābhūtaṁ pajānāti. ime āsavā'ti yathābhūtaṁ pajānāti, ayaṁ āsavasamudayo'ti yathābhūtaṁ pajānāti, ayaṁ āsavanirodho'ti yathābhūtaṁ pajānāti, ayaṁ āsavanirodhagāminīpaṭipadā'ti yathābhūtaṁ pajānāti. ayaṁ adhipaññāsikkhā.

imā tisso sikkhāyo1 āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya, ācareyya, samācareyya, samādāya vatteyyāti - tāsaṁ vinayā sadā sato sikkhe.

santīti nibbutaṁ ñatvāti - rāgassa nibbutiṁ santīti ñatvā, dosassa - mohassa - pe -
sabbākusalābhisaṅkhārānaṁ nibbutiṁ santīti ñatvā jānitvā tulayitvā tīrayitvā vibhāvayitvā vibhūtaṁ katvāti - santīti nibbutiṁ ñatvā.

sāsane gotamassa nappamajjeyyāti - gotamassa sāsane buddhasāsane jinasāsane tathāgatasāsane devadevasāsane1 arahantasāsane; nappamajjeyyāti sakkaccakārī assa sāccakārī aṭṭhitakārī anolīnavuttiko anikkhittachando anikkhittadhuro kusalesu dhammesu 'kadāhaṁ aparipūraṁ vā sīlakkhandhaṁ paripūreyyaṁ - pe - aparipūraṁ vā samādhikkhandhaṁ - paññākkhandhaṁ vimuttikkhandhaṁ - vimuttiñāṇadassanakkhandhaṁ - kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ nirodhaṁ sacchikareyya'nti. yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti - sāsane gotamassa nappamajjeyya.

tenāha bhagavā:

" etañca dhammamaññāya
vicinaṁ bhikkhu sadā sato sikkhe,
santīti nibbutiṁ ñatvā
sāsane gotamassa nappamajjeyyā"ti.

14 - 20

abhibhū [pts page 400] [\q 400/]      hi so anabhibhūto
sakkhidhammamanitīhamadassī,
tasmā hi tassa bhagavato sāsane
appamatto sadā namassamanusikkheti. ( bhagavā)

1. devasāsane - sīmu11 [pts.] machasaṁ.

[bjt page 556] [\x 556/]

abhibhū hi so anabhibhūtoti - 'abhibhū'ti rūpābhibhū saddābhibhū gandhābhibhū rasābhibhū phoṭṭhabbābhibhū dhammābhibhū, anabhibhūto kehici kilesehi; abhibhosi1 ne hīno pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiyeti - abhibhū hi so anabhibhūto.

sakkhidhammamanitīhamadassīti - ' sakkhidhamma'nti na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ addasi addakkhi apassi paṭivijjhatīti - sakidhammamanitihamadassī.

tasmā hi tassa bhagavato sāsaneti - 'tasmā'ti tasmā taṁkāraṇā taṁhetu tappaccayā tannidānaṁ. tassa bhagavato sāsaneti tassa bhagavato sāsane gotamasāsane buddhasāsane jinasāsane tathāgatasāsane devadevasāsane arahantasāsaneti - tasmā hi tassa bhagavato sāsane.

appamatto sadā namassamanusikkheti bhagavāti - ' appamatto'ti sakkaccakārī yapento yāpento. appamattoti - sakkaccakārī sātaccakārī aṭṭhitakārī anolīnavuttiko anikkhittachando anikkhittadhuro kusalesu dhammesu. 'kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anugaṇheyyaṁ yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā paññākkhandhaṁ paripūreyyaṁ paripūraṁ vā vimuttikkhandhaṁ tattha tattha paññāya anugaṇheyyaṁ yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ aparipūraṁ vā vimuttiñānadassanakkhandhaṁ tattha tattha paññāya anugaṇheyya'nti yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesu. 'kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyanti 'yo tattha chando ca vāyāmo ca ussāho ca ussoḷhī ca appaṭivāni ca sati ca sampajaññaṁ ca ātappaṁ padhānaṁ adhiṭṭhānaṁ anuyogo appamādo kusalesu dhammesūti sadāti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ2 poṅkhānupoṅkhaṁ3 udakomikājātaṁ avīcisantatisahitaṁ phūssitaṁ4 purebhattaṁ pacchābhattaṁ purimaṁ yāmaṁ majjhimaṁ yāmaṁ pacchimaṁ yāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe; namassanti kāyena vā namassamāno vācāya vā namassamāno cittena vā namassamāno anvatthapaṭipattiyā vā namassamāno dhammānudhammapaṭipattiyā vā namassamāno [pts page 401] [\q 401/]      sakkurumāno garuṁ kurumāno mānayamāno pūjayamāno apacayamāno. anusikkheti tisso sikkhāyo: adhisīlasikkhā adhicittasikkhā adhipaññāsikkhā
sikkheti - tisso sikkhā: adhisīlasikkhā adhicittasikkhā adhipaññāsikkhā.

katamā adhisīlasikkhā? idha bhikkhu sīlavā hoti. pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī samādāya sikkhati sikkhāpadesu, khuddako sīlakkhandho, mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro, mukhaṁ pamukhaṁ kusalānaṁ dhammānaṁ samāpattiyā. ayaṁ adhisīlasikkhā.

katamā adhicittasikkhā? katamā adhicittasikkhā? idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja viharati. vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ upasampajja viharati. pītiyā ca virāgā upekkhako ca viharati sato ca sampajāno sukhaṁ ca kāyena paṭisaṁvedeti, yaṁ taṁ ariyā ācikkhanti ' upekkhako satimā sukhavihārī'ti taṁ tatiyajjhānaṁ1 upasampajja viharati. sukhassa ca pahāṇā dukkhassa ca pahāṇā pubbeva somanassadomanassānaṁ atthaṅgamā adukkhaṁ asukhaṁ2 upekkhāsatipārisuddhiṁ catutthajjhānaṁ upasampajja viharati. ayaṁ adhicittasikkhā. imā tisso sikkheyya careyya ācareyya samācareyya samādāya vatteyya; bhagavāti gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggadiṭṭhīti bhagavā; bhaggamānoti bhagavā; bhaggakaṇṭakoti1 bhagavā; bhaggakilesoti bhagavā; bhaji vibhaji paṭivibhaji dhammaratananti bhagavā; bhavānaṁ antakaroti bhagavā; bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññe vanapatthāni pantāni senāsanāti appasaddāni appanigghosāni vijanātāni manussarāhaseyyāni paṭisallānasāruppānīti bhagavā; bhāgī vā bhagavā vīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā; bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā; bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā; bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā; 'bhagavā'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti - appamatto sadā namassamanusikkheti bhagavā.
tenāha bhagavā:
" abhibhū hi so anabhibhūto
sakkhidhammamanitīhamadassī,
tasmā hi tassa bhagavato sāsane
appamatto sadā namassamanusikkheti, (bhagavā"ti. )

tuvaṭakasuttaniddeso samatto cuddasamo.

1. abhibhū hi - sīmu11. machasaṁ. [pts.] adhibhosi - sa.
[bjt page 558] [\x 558/]

15.
attadaṇḍasuttaniddeso.

atha attadaṇḍasuttaniddeso vuccate:

15 - 1
attadaṇḍā [pts page 402] [\q 402/]      bhayaṁ jātaṁ
janaṁ passatha medhagaṁ,
saṁvegaṁ kittayissāmi
yathā saṁvijitaṁ mayā.

attadaṇḍā bhayaṁ jātanti - ' daṇḍā'ti tayo daṇḍā: kāyadaṇḍo vacīdaṇḍe manodaṇḍo. tividhaṁ kāyaduccaritaṁ kāyadaṇḍo. catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo. bhayanti dve bhayāni: diṭṭhadhammikañca bhayaṁ samparāyikañca bhayaṁ. katamaṁ diṭṭhadhammikaṁ bhayaṁ? idhekacco kāyena duccaritaṁ carati, vācāya duccaritaṁ carati, manasā duccaritaṁ carati. pāṇampi hanti, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. tamenaṁ gahetvā rañño dassenti: ' ayaṁ deva' coro āgucārī. imassa yaṁ icchati, taṁ daṇḍaṁ paṇehīti. tamenaṁ rājā paribhāsati. so paribhāsapaccayā bhayaṁ uppādeti, dukkhaṁ domanassaṁ paṭisaṁvedeti. etaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. ettakenapi rājā na tussati. tamenaṁ rājā bandhāpeti andubandhanena [pts page 403] [\q 403/]      vā rajjubandhanena vā saṅkhalikabandhanena vā vettabandhanena vā latābandhanena vā pakkhepabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā antamaso savacanīyampi karoti 'na te labbhā ito pakkamitu'nti. so bandhanapaccayāpi dukkhaṁ domanassaṁ paṭisaṁvedeti. evaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. ettakenapi rājā na tussati. rājā tassa dhanaṁ āharāpeti: sataṁ vā sahassaṁ vā satasahassaṁ vā. so dhanajānipaccayāpi dukkhaṁ domanassaṁ paṭisaṁvedeti. etaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abinibbattaṁ pātubhūtaṁ. ettakenapi rājā na tussati. tamenaṁ rājā vividhā kammakaraṇā kārāpeti:

[bjt page 560] [\x 560/]

kasāhipi tāḷeti vettehipi tāḷeti. addhadaṇḍakehipi tāḷeti. hatthampi chindati. pādampi chindati. hatthapādampi chindati. kaṇṇampi chindati. nāsampi chindati. kaṇṇanāsampi chindati. bilaṅgathālikampi karoti. saṅkhamuṇḍikampi karoti. rāhumukhampi karoti. jotimālikampi karoti hatthapajjotikampi karoti. erakavattikampi karoti. cīrakavāsikampi karoti. eṇeyyakampi karoti. balisamaṁsikampi karoti. kahāpaṇikampi karoti. khārāpatacchikampi karoti. palighaparivattikampi karoti palālapiṭṭhikampi karoti. tattenapi telena osiñcati. sunakhehipi khādāpeti. jīvantampi sūle uttāseti. asināpi sīsaṁ chindati. so kammakāraṇapaccayāpi. dukkhaṁ domanassaṁ paṭisaṁvedeti. etaṁ bhayaṁ dukkhaṁ domanassaṁ kuto tassa? attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. rājā imesaṁ catuṇṇaṁ daṇḍānaṁ issaro.

so sakena kammena kāyassa bhedā parammaraṇā [pts page 404] [\q 404/]      apāyaṁ duggatiṁ vinipātaṁ nirayaṁ upapajjati. tamenaṁ nirayapālā pañcavidhabandhanaṁ nāma kāraṇaṁ kārenti. tattaṁ ayokhīlaṁ hatthe gamenti. tattaṁ ayokhīlaṁ dutiye hatthe gamenti. tattaṁ ayokhīlaṁ pāde gamenti. tattaṁ ayokhīlaṁ dutiye pāde gamenti. tattaṁ ayokhīlaṁ majjhe urasmiṁ gamenti. so tattha dukkhā kaṭukā tippā vedanā vedeti. na ca tāva kālaṁ karoti. yāva na taṁ pāpaṁ kammaṁ byantīhoti. [a] etaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abinibbattaṁ pātubhūtaṁ. tamenaṁ nirayapālā saṁvesetvā kuṭhārīhi tacchenti. so tattha dukkhā tippā kaṭukā vedanā vedeti. na ca tāva kālaṁ karoti. yāva na taṁ pāpaṁ kammaṁ byantīhoti. tamenaṁ nirayapālā uddhapādaṁ adhosiraṁ gahetvā vāsīhi tacchenti. tamenaṁ nirayapālā rathe yojetvā ādittāya paṭhaviyā sampajjalitāya sajotibhūtāya sārentipi paccāsārentipi2 - pe -
tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi - pe - tamenaṁ nirayapālā uddhapādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya. so tattha pheṇuddehakaṁ paccati. so tattha pheṇuddehakaṁ paccamāno sakimpi uddhaṁ gacchati. sakimpi adho gacchati. sakimpi tiriyaṁ gacchati. so tattha dukkhā tippā kaṭukā vedanā vedeti. na ca tāva kālaṁ karoti. yāva na taṁ pāpaṁ kammaṁ byantīhoti. etaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. tamenaṁ nirayapālā mahāniraye pakkhipanti. so kho pana mahānirayo:

1. karaṇapaccayāpi - sīmu. 11 2. bharentipi paccābhārentipi - sīmu11
[a.] majjhimanikāya - devadūtasutta.

[bjt page 562] [\x 562/]
1. catukkaṇṇo [pts page 405] [\q 405/]      catudvāro
vibhatto bhāgaso mito,
ayopākārapariyanto
ayasā paṭikujjito.

2. tassa ayomayā bhūmi
jalitā tejasā yutā,
samantā yojanasataṁ
pharitvā tiṭṭhati sabbadā[a.]

3. kadariyā tapanā1 ghorā accimanto durāsadā,
lomahaṁsanarūpā ca bhismā paṭibhayā dukhā. [b]

4. puratthimāya ca bhittiyā accikkhandho samuṭṭhito,
dahanto pāpakammante pacchimāya paṭihaññati.

5. pacchimāya ca bhittiyā accikkhandho samuṭṭhito,
dahanto pāpakammante puratthimāya paṭihaññati.

6. uttarāya ca bhittiyā accikkhandho samuṭṭhito,
dahanto pāpakammante dakkhiṇāya paṭihaññati.

7. dakkhiṇāya ca bhittiyā accikkhandho samuṭṭhito.
dahanto pāpakammante uttarāya paṭihaññati.

8. heṭṭhato ca samuṭṭhāya accikkhandho bhayānako,
dahanto pāpakammante chadanasmiṁ paṭihaññati.

9. chadanamhā samuṭṭhāya accikkhandho bhayānako,
dahanto pāpakammante bhūmiyaṁ paṭihaññati.

10. ayokapālamādittaṁ santattaṁ jalitaṁ yathā,
evaṁ avīcinirayo heṭṭhā upari passato.

11. tattha sattā mahāluddā mahākibbisakārino,
accantapāpakammantā paccanti na ca miyyare.

12. jātavedasamo kāyo tesaṁ nirayavāsinaṁ.
passa kammānaṁ daḷhattaṁ na bhasmā hoti na masi.

13. puratthimenapi dhāvanti tato dhāvanti pacchimaṁ,
uttarenapi dhāvanti tato dhāvanti dakkhiṇaṁ.

14. yaṁ yaṁ disaṁ padhāvanti taṁ taṁ dvāraṁ pithīyati,
abhinikkhamitāsā te sattā mokkhagavesino.

15. na te tato nikkhamituṁ labhanti kammapaccayā,
tesaṁ ca pāpakammantaṁ avipakkaṁ kataṁ bahu"nti.

1. kadariyā tapasā - sīmu11.
[a.] majjhimanikāya - uparipaṇṇāsaka devadūtasutta
[b.] saṅkiccajātaka.

[bjt page 564] [\x 564/]

etaṁ bhayaṁ dukkhaṁ domanassaṁ kuto tassa: attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. yāni [pts page 406] [\q 406/]      ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni, tāni kuto jātāni, kuto sañjātāni, kuto nibbattāni, kuto abhinibbattāni, kuto pātubhūtāni: attadaṇḍato jātāni sañjātāni nibbattāni abhinibbattāni pātubhūtāni.

attadaṇḍā bhayaṁ jātaṁ janaṁ passatha medhaganti khattiyā ca brāhmaṇā ca vessā ca suddā ca gahaṭṭhā ca pabbajitā ca devatā ca manussā ca medhagaṁ janaṁ kalahaṁ janaṁ viruddhaṁ janaṁ paṭiviruddhaṁ janaṁ āhataṁ janaṁ paccāhataṁ janaṁ āghātikaṁ 1 janaṁ paccāghātitaṁ janaṁ passatha dakkhatha oloketha nijjhāyetha upaparikkhathāti - janaṁ passatha medhagaṁ.

saṁvegaṁ kittayissāmīti - saṁvegaṁ ubbegaṁ utrāsaṁ bhayaṁ pīḷanaṁ ghaṭṭanaṁ upaddavaṁ upassaggaṁ; kittayissāmi pakittayissāmi ācikkhissāmi desissāmi paññapissāmi paṭṭhapissāmi vicarissāmi vibhajissāmi uttānīkarissāmi pakāsissamīti - saṁvegaṁ kittayissāmi.

yathā saṁvijitaṁ mayāti - yathā mayā attanā yeva attā2 saṁvejito ubbejito saṁvegamāpāditoti - yathā saṁvijitaṁ mayā.

tenāha bhagavā:

"attadaṇḍā bhayaṁ jātaṁ
janaṁ passatha medhagaṁ,
saṁvegaṁ kittayissāmi
yathā saṁvijitaṁ mayā"ti.

15 - 2

phandamānaṁ pajaṁ disvā macche appodake yathā,
aññamaññehi byāruddhe disvā maṁ bhayamāvisi.

phandamānaṁ pajaṁ disvāti - ' pajā'ti sattādhivacanaṁ; pajaṁ taṇhāphandanāya phandamānaṁ, diṭṭhiphandanāya phandamānaṁ, [pts page 407] [\q 407/]      kilesaphandanāya phandamānaṁ, duccaritaphandanāya phandamānaṁ, payogaphandanāya phandamānaṁ, vipākaphandanāya phandamānaṁ, rattaṁ rāgena phandamānaṁ, duṭṭhaṁ dosena phandamānaṁ, mūḷhaṁ mohena phandamānaṁ, vinibaddhaṁ mānena phandamānaṁ, vikkhepagataṁ uddhaccena phandamānaṁ, aniṭṭhāgataṁ vicikicchāya phandamānaṁ, thāmagataṁ anusayehi phandamānaṁ, lābhena phandamānaṁ, alābhena phandamānaṁ, yasena phandamānaṁ, ayasena phandamānaṁ, pasaṁsāya phandamānaṁ. nindāya phandamānaṁ, sukhena phandamānaṁ, dukkhena phandamānaṁ. jātiyā phandamānaṁ, jarāya phandamānaṁ, byādhinā phandamānaṁ, maraṇena phandamānaṁ, sokaparidevadukkhadomanassūpāyāsehi phandamānaṁ, nerayikena dukkhena phandamānaṁ, tiracchānayonikena dukkhena phandamānaṁ, pettivisayikena dukkhena phandamānaṁ, -

1. āghāṭitaṁ, syā. 2. saddā - sīmu11.

[bjt page 566] [\x 566/]
mānusikena dukkhena phandamānaṁ, gabbhokkantimūlakena dukkhena gabbhaṭṭhitimūlakena dukkhena - gabbhavuṭṭhānamūlakena dukkhena - jātassūpanibandhakena dukkhena - jātassa parādheyyakena dukkhena attūpakkamena dukkhena - parūpakkamena dukkhena - dukkhadukkhena saṅkhāradukkhena - vipariṇāmadukkhena - cakkhurogena dukkhena sotarogena - ghānarogena - jivhārogena - sīsarogena kaṇṇarogena, mukharogena, dantarogena, kāsena, pināso, ḍahena, jarena, kucchirogena, mucchāya, pakkhandikāya, sūlāya visūcikāya kuṭṭhena gaṇḍena kilāsena sosena, apamārena, dadduyā kaṇḍuyā kacchuyā nakhasāya 1 vitacchikāya. lohitena pittena madhumehena, aṁsāya piḷakāya bhagandalena, pittasamuṭṭhānena ābādhena sannipātikena ābādhena utupariṇāmajena ābādhena visamaparihārajena ābādhena opakkamikena [pts page 408] [\q 408/]      ābādhena kammavipākajena ābādhena, sītena uṇhena jighacchāya pipāsāya uccārena passāvena, ḍaṁsamakasavātātapasiriṁsapa3 samphassena dukkhena mātumaraṇena dukkhena pitumaraṇena dukkhena - dhītumaraṇena dukkhena - ñātimaraṇena dukkhena - bhogavyasanena dukkhena - rogavyasanena dukkhena - sīlavyasanena dukkhena - diṭṭhivyasanena dukkhena phandamānaṁ samphandamānaṁ viphandamānaṁ vedhamānaṁ pavedhamānaṁ sampavedhamānaṁ; disvāti disvā passitvā tulayitvā tīrayitvā vibhāvayitvā vibhūtaṁ katvāti - phandamānaṁ pajaṁ disvā.

macche appodake yathāti - yathā macchā appodake udakapariyādāne kākehi vā kulalehi vā balākāhi vā paripātiyamāni4 ukkhipiyamānā khajjamānā phandanti samphandanti vipphandanti vedhanti pavedhanti sampavedhanti; evamevaṁ pajā taṇhāphandanāya phandanti - pe -
diṭṭhibyasanena dukkhena phandanti samphandanti vipphandanti vedhanti pavedhanti sampavedhantīti - macche appodake yathā.

aññamaññehi byāruddheti - aññamaññaṁ sattā viruddhā paṭiviruddhā abāhati5 paccāhatā āghātitaṁ6 paccāghātitā rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi vivadati, bhaginīpi bhaginiyā vivadati, bhātāpi bhaginiyā vivadati -

1. rakhasāya - sa, rakkhasāya - pu. [pts]. 2. lohitena pittena - sīmu. 11 [pts]. 3. sarīsapa - machasaṁ 4. paripāṭiyamānā - sīmu. 11. machasaṁ 5. āhatā - sīmu. 11 6. āghāṭitā - syā.

[bjt page 568] [\x 568/]

bhaginīpi bhātarā vivadati, sahāyopi sahāyena vivadati te tattha kalahaviggahavivādāpannā aññamaññaṁ pāṇīhipi upakkamanti, leḍḍūhipi upakkamanti, daṇḍehipiupakkamanti, satthehipi upakkamanti. te tattha maraṇampi nigacchanti. maraṇamattampi dukkhanti - aññamaññehi byāruddhe.

disvā [pts page 409] maṁ bhayamāvisīti - ' disvā'ti disvā passitvā tulayitvā tīrayitvā vibhāvayitvā vibhūtaṁ katvā bhayaṁ pīḷanaṁ ghaṭṭanaṁ upaddavo upassaggo āvisīti - disvā maṁ bhayamāvisi.

tenāha bhagavā:

"phandamānaṁ pajaṁ disvā
macche appodake yathā,
aññamaññehi byāruddhe
disvā maṁ bhayamāvisī"ti.

15 - 3

samantamasāro loko
disā sabbā sameritā,
icchaṁ bhavanamattano
nāddasāsiṁ1 anositaṁ.

samantamasāro lokoti - ' loko'ti nirayaloko tiracchānayoniloko pettivisayaloko manussaloko devaloko khandhaloko dhātuloko āyatanaloko ayaṁ loko paro loko brahmaloko devaloko; ayaṁ vuccati loko. nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. tiracchānāyoniloko - pettivisayaloko - manussaloko - devaloko - khandhaloko - dhātuloko - āyatanaloko - ayaṁ loko paro loko brahmaloko - devaloko2 asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. yathā panā naḷo asāro nissāro sārāpagato, yathā eraṇḍo asāro nissāro sārāpagato, yathā udumbaro asāro nissāro sārāpagato, yathā setakaccho3 [pts page 410] [\q 410/]      asāro nissāro sārāpagato, yathā pāribhaddako asāro nissāro sārāpagato, yathā eṇapiṇḍo asāro nissāro sārāpagato, yathā udakabubbuḷakaṁ asāraṁ nissāraṁ sārāpagataṁ, yathā marīci asāro nissāro sārāpagato, yathā kadalikkhandho4 asāro nissāro sārāpagato, yathā māyā asārā nissārā sārāpagatā, evameva nirayaloko
asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā; -

1. nāddasāmi - sīmu. 11. 2. sadevaloko - syā, [pts]. 3. setakacco - manupa. setagaccho - [pts] 4. khadalikkhandho - sīmu11.

[bjt page 570] [\x 570/]

tiracchānayoniloko - pettivisayaloko manussaloko - devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā; -
khandhaloko - dhātuloko āyatanaloko - ayaṁ loko - paro loko - brahmaloko - devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vāti - samantamasāro loko.

disā sabbā sameritāti - ye puratthimāya disāya saṅkhārā tepi eritā sameritā calitā ghaṭṭitā aniccatāya, jātiyā anugatā, jarāya anusaṭā, byādhinā abhibhūtā, maraṇena abbhāhatā, dukkhe patiṭṭhitā, atāṇā alenā asaraṇā asaraṇībhūtā. ye pacchimāya disāya saṅkhārā ye uttarāya disāya saṅkhārā - ye dakkhiṇāya disāya saṅkhārā - ye uttarāya anudisāya saṅkhārā - ye pacchimāya anudisāya saṅkhārā - ye puratthimāya anudisāya1 saṅkhārā - ye pacchimāya anudisāya saṅkhārā - ye uttarāya anudisāya saṅkhārā - ye dakkhiṇāya anudisāya saṅkhārā - ye heṭṭhimāya disāya saṅkhārā - ye uparimāya disāya saṅkhārā - ye dasasu disāsu saṅkhārā, tepi eritā sameritā calitā ghaṭṭitā aniccatāya, jātiyā anugatā, jarāya anusaṭā, byādhinā abhibhūtā, maraṇena abbhāhatā dukkhe patiṭṭhitā, atāṇā alenā asaraṇā asaraṇībhūtā.

bhāsitampi cetaṁ:

1. "kiñcāpi [pts page 411] [\q 411/]      te'taṁ2 jalate3 vimānaṁ
obhāsayaṁ uttarassaṁ disāyaṁ, 4
rūpe raṇaṁ disvā sadā pavedhitaṁ
tasmā na rūpe ramatī sumedho" [a]

2. "maccunābbhāhato loko jarāya parivārito,
taṇhāsallena otiṇṇo icchādhūmāyito sadā"[b]

3. "sabbo ādīpito loko sabbo loko padhūpito,
sabbo pajjalito loko sabbo loko pakampito"ti. [c]

disā sabbā sameritā

1. disāya - sīmu11. 2. cetaṁ - sīmu11 3. jalati - sīmu. 11. 4. uttariyaṁ disāya - sīmu. 11. machasaṁ. [pts]
a. brahmasaṁyutta - paṭhamavagga. [b.] devatāsaṁyutta - andhavagga [c.] bhikkhunīsaṁyutta.

[bjt page 572] [\x 572/]

icchaṁ bhavanamattanoti - attano bhavanaṁ tāṇaṁ lenaṁ saraṇaṁ gatiṁ parāyanaṁ icchanto sādiyato patthayanto pihayanto abhijappantoti - icchaṁ bhavanamattano.

nāddasāsiṁ anositanti - ajjhositaṁ yeva addasaṁ; anajjhositaṁ nāddasaṁ. sabbaṁ yobbaññaṁ jarāya ositaṁ. sabbaṁ ārogyaṁ byādhinā ositaṁ. sabbaṁ jīvitaṁ maraṇena ositaṁ. sabbaṁ lābhaṁ alābhena ositaṁ. sabbaṁ yasaṁ ayasena ositaṁ. sabbaṁ passaṁ nindāya ositaṁ. sabbaṁ sukhaṁ dukkhena ositaṁ.

4. "lābho alābhe ayaso yaso ca nindā pasaṁsā ca sukhaṁ dukhañca.
ete aniccā manujesu dhammā asassatā vipariṇāmadhammā"ti[a]

'nāddasāsiṁ anositaṁ'.

tenāha bhagavā:
"samantamasāro loko disā sabbā sameritā,
icchaṁ bhavanamattano nāddasāsiṁ anosita"nti.

15 - 4
osāne [pts page 412] [\q 412/]      tveva byāruddhe disvā me aratī ahu,
athettha sallamaddakkhiṁ duddasaṁ hadayassitaṁ.

osāne tveva byāruddheti - 'osānetvevā'ti sabbaṁ yobbaññaṁ jarā osāpeti; sabbaṁ ārogyaṁ byādhi osāpeti; sabbaṁ jīvitaṁ maraṇaṁ osāpeti; sabbaṁ lābhaṁ alābho osāpeti; sabbaṁ yasaṁ ayaso osāpeti; sabbaṁ pasaṁsaṁ nindā osāpeti; sabbaṁ sukhaṁ dukkhaṁ osāpetīti ' osānetveva;' byāruddheti yobbaññakāmā sattā jarāya paṭiviruddhā; ārogyakāmā sattā byādhinā paṭiviruddhā; jīvitukāmā sattā maraṇena paṭiviruddhā; lābhakāmā sattā alābhena paṭiviruddhā; yasakāmā sattā ayasena paṭiviruddhā; pasaṁsākāmā sattā nindāya paṭiviruddhā; sukhakāmā sattā dukkhena paṭiviruddhā āhatā paccāhatā āghātitā paccāghātitāti ' osānetveva byāruddhe. '

[a.] aṭṭhakaṅguttara - mettāvagga

[bjt page 574] [\x 574/]

disvā me arati ahūti - 'disvā'ti disvā passitvā tulayitvā tīrayitvā vibhāvayitvā vibhūtaṁ katvāti disvā; me aratīti yā arati yā anabhirati yā anabhiramaṇā yā ukkaṇṭhitatā yā paritasitā ahūti disvā me arati ahu.

athettha sallamaddakkhinti - 'athā'ti padasandhi padasaṁsaggo padapāripūrī akkharasamavāye byañjanasiliṭṭhatā padānupubbatā nametaṁ athāti; etthāti sattesu; sallanti satta sallāni: rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṅkathāsallaṁ; addakkhinti addasaṁ adakkhiṁ apassiṁ paṭivijjhinti - athettha sallamaddakkhiṁ.

duddasaṁ hadayassitanti - 'duddasa'nti duddasaṁ duddakkhaṁ duppassaṁ dubbujjhaṁ duranubujjhaṁ duppaṭivijjhanti duddasaṁ; hadayassitanti hadayaṁ vuccati cittaṁ; " yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu;[a] hadayassitaṁ hadayanissitaṁ cittasitaṁ cittanissitaṁ cittena sahajātaṁ sahagataṁ saṁsaṭṭhaṁ sampayuttaṁ ekuppādaṁ ekanirodhaṁ ekavatthukaṁ ekārammaṇanti "duddasaṁ [pts page 413] [\q 413/]      hadayassitaṁ ".

tenāha bhagavā:
"osāne tveva byāruddhe disvā me aratī ahu,
athettha sallamaddakkhiṁ duddasaṁ hadayassita"nti.
15 - 5
yena sallena otiṇṇo disā sabbā vidhāvati,
tameva sallamabbuyha na dhāvati na sīdati.

yena sallena otiṇṇo disā sabbā vidhāvatīti - 'salla'nti satta sallāni: rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṅkathāsallaṁ.

katamā rāgasallaṁ? yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. idaṁ rāgasallaṁ.
katamaṁ dosasallaṁ? anatthaṁ me acarīti āghāto jāyati, anatthaṁ me carissatī'ti āghāto jāyati - pe - caṇḍikkaṁ asuropo1 anattamanatā cittassa, idaṁ dosasallaṁ.

1. assuropo - pu sīmu. 11 [pts. a.] dhammasaṅgaṇi cittuppādakaṇḍa.

[bjt page 576] [\x 576/]
katamaṁ mohasallaṁ? dukkhe aññāṇaṁ - pe - dukkhanirodhagāminiyā paṭipadāya aññāṇaṁ, pubbante aññāṇaṁ aparante - pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ, yaṁ evarūpaṁ adassanaṁ anabhisamayo ananubodho asambodho appaṭivedho asaṅgāhanā1 apariyogāhanā asamapekkhanā apaccavekkhanā apaccakkhakammaṁ dummejjhaṁ bālyaṁ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī2moho akusalamūlaṁ, idaṁ mohasallaṁ.

katamaṁ mānasallaṁ? seyyohamasmīti māno, sadisohamasmīti māno, hīnohamasmīti māno; yo evarūpo māno maññanā maññitattaṁ unnati unnamo dhajo sampaggāho ketukamyatā cittassa, idaṁ mānasallaṁ

katamaṁ diṭṭhisallaṁ? vīsativatthukā sakkāyadiṭṭhi, dasavatthukā [pts page 414] [\q 414/]      micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho patiṭṭhāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ3 yāthāvatanti gāho yāvatā dvāsaṭṭhi diṭṭhigatāni, idaṁ diṭṭhisallaṁ.

katamaṁ sokasallaṁ? √ātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa soko socanā socitattaṁ antosoko antoparisoko antodāho antoparidāho cetaso parijjhāyanā domanassaṁ, idaṁ sokasallaṁ.

1. asaṅgahanā - sīmu11. 2. laṅghī - sīmu 11 3. ayāthāvakasmiṁ - sīmu11

[bjt page 578] [\x 578/]

katamaṁ kathaṅkathāsallaṁ? dukkhe kaṅkhā dukkhasamudaye kaṅkhā dukkhanirodhe kaṅkhā dukkhanirodhagāminiyā paṭipadāya kaṅkhā pubbante kaṅkhā aparante kaṅkhā pubbantāparante kaṅkhā idappaccayatāpaṭiccasamuppannesu dhammesu kaṅkhā, yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ cittassa manovilekho; idaṁ kathaṅkathāsallaṁ.

yena sallena otiṇṇo disā sabbā vidhāvatīti - rāgasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanti, adinnampi ādiyati, sandhimpi chindati, nillopampi harati. ekāgārikampi karoti, paripanthepi tiṭṭhati, paradārampi gacchati, musāpi bhaṇati, evampi rāgasallena otiṇṇo viddho phuṭṭho pareto samohito samannāgato dhāvati vidhāvati saṁdhāvati saṁsarati, athavā rāgasallena otiṇṇo viddho puṭṭho pareto samohito samannāgato bhoge pariyesanto nāvāya mahāsamuddaṁ pakkhandati: sītassa purakkhato [pts page 415] [\q 415/]      uṇhassa purakkhato ḍaṁsamakasavātātapasiriṁsapasamphassehi rissamāno khuppipāsāhi 1 mīyamāno2 nigumbaṁ gacchati, takkolaṁ gacchati, takkasilaṁ gacchati, kālamukhaṁ gacchati, pahammukhaṁ3 gacchati, vesuṅgaṁ gacchati, verāpathaṁ gacchati javaṁ gacchati, tāmaliṁ4 gacchati, vaṅgaṁ5 gacchati, eḷavaddhanaṁ6 gacchati, suvaṇṇakūṭaṁ gacchati, suvaṇṇabhūmiṁ gacchati, tambapaṇṇiṁ gacchati, suppārakaṁ7 gacchati, bharukacchaṁ8 gacchati, suraṭṭhaṁ9 gacchati, aṅgalokaṁ10 gacchati, gaṅgaṇaṁ11 gacchaṁ, paramagaṅgaṇaṁ12 gacchati, yonaṁ gacchati, paramayonaṁ gacchati, navakaṁ13 gacchati, mūlapadaṁ gacchati, marukantāraṁ gacchati, jaṇṇupathaṁ gacchati, ajapathaṁ gacchati, meṇḍapathaṁ gacchati, saṅkupathaṁ gacchati, chattapathaṁ gacchati, vaṁsapathaṁ14 gacchati, sakuṇapathaṁ gacchati, mūsikapathaṁ gacchati, darīpathaṁ gacchati, vettādhāraṁ15 gacchati. pariyesanto na labhati. alāhamūlakampi dukkhaṁ domanassaṁ paṭisaṁvedeti. pariyesanto labhati. laddhā ārakkhamūlakampi dukkhaṁ domanassaṁ paṭisaṁvedeti, kinti me bhoge neva rājāno hareyyuṁ, na corā hareyyuṁ, na aggi daheyya, na udakaṁ vaheyya, na appiyā dāyādā hareyyunti. tassa evaṁ ārakkhato gopayato te bhogā vippalujjanti. [pts page 416] [\q 416/]      so [pts page 416] [\q 416/]      vippayogamūlakampi dukkhaṁ domanassaṁ paṭisaṁvedeti. evampi rāgasallena otiṇṇo viddho phuṭṭho pareto samohito samannāgato dhāvati vidhāvati saṁdhāvati saṁsarati.

1. khuppipāsāya - sīmu. 11. machasaṁ[pts] 2. pīḷiyamāno - sīmu11. 3, maraṇapāraṁ - sīmu11 purapuraṁ - machasaṁ. 4. tamasiṁ - sīmu 11. tambaliṅgaṁ - siṅgaṁ - sī. 5. caṅkaṁ - sī. 6. eḷabandhanaṁ - sīmu11. machasaṁ jalavanaṁ - manupa. 7. suppādakaṁ - machasaṁ. suppāraṁ - sīmu1. 8. bhārukacchaṁ - sīmu11, bharukacchiṁ - bharukaṁ - sī. 9. suraddhaṁ - suraraṭṭhaṁ - sī. 10. bhaṅgalokaṁ - machasaṁ. saṅgalokaṁ - sī. 11. bhaṅgaṇaṁ - machasaṁ. padapanaṅgaṁ - sī. 12. suramataṅganaṁ machasaṁ. padapataṅgaṁ - sī. padapataṅgaṇaṁ - sī 13. vinakaṁ - machasaṁ vitakaṁ - musī1. 14. aṁsapathaṁ - sī 15. vettācāraṁ - sī.

[bjt page 580] [\x 580/]

dosasallena - mohasallena - mānasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanti, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. evaṁ mānasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.

diṭṭhisallena otiṇṇo viddho phuṭṭho pareto samohito samannāgato acelako hoti muttācāro hatthāpalekhano, na ehibhadantiko, na tiṭṭhabhadantiko, nābhihaṭaṁ na uddissa kataṁ na nimantanaṁ sādiyati. so na kumbhimukhā patigaṇhāti. na khaḷopimukhā patigaṇhāti na eḷakamantaraṁ na daṇḍamantaraṁ na musalamantaraṁ na dvinnaṁ bhuñjamānānaṁ na gabbhiniyā na pāyamānāya na purisantaragatāya na saṁkittīsu, na yattha sā upaṭṭhito hoti, na yattha makkhikā saṇḍasaṇḍacārinī. na macchaṁ, na maṁsaṁ, na suraṁ, merayaṁ, na thusodakaṁ pivati. so ekāgāriko vā hoti. ekālopiko va. dvāgāriko vā hoti dvālopiko - pe - sattāgāriko vā hoti. sattālopiko. ekissāpi dattiyā yāpeti. dvīhipi dattīhi yāpeti - pe - sattahipi dattīhi yāpeti. ekāhikampi āhāraṁ āhāreti. dvāhikampi āhāraṁ āhāreti - pe - sattāhikampi āhāraṁ āhāreti. iti evarūpaṁ aḍḍhamākikampi pariyāyabhattabhojanānuyogamanuyutto viharati. evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.

athavā diṭṭhisallena otiṇṇo viddho phuṭṭho pareto samohito samannāgato so sākabhakkho vā hoti, sāmākabhakkho vā hoti, nīvārabhakkho vā hoti, daddulabhakkho vā hoti, haṭabhakkho vā hoti, kaṇabhakkho vā hoti, ācāmabhakkho vā hoti, piññākabhakkho [pts page 417] [\q 417/]      vā hoti, tilabhakkho vā hoti, tiṇabhakkho vā hoti, gomayabhakkho vā hoti, vanamūlaphalāhāro vi yāpeti pavattaphalabhojano. so sāṇānipi dhāreti, masāṇānipi dhāreti, chavadussānipi dhāreti, paṁsukūlānipi dhāreti,
[bjt page 582] [\x 582/]
tirīṭānipi dhāreti - ajinānipi dhāreti - ajinakkhipampi dhāreti, kusacīrampi dhāreti, vākacīrampi dhāreti, phalakacīrampi dhāreti, kesakambalampi dhāreti, vālakambalampi dhāreti, ulūkapakkhampi dhāreti, kesamassulocakopi hoti, kesamassulocanānuyogamanuyutto viharati. ubbhaṭṭhakopi hoti āsanapaṭikkhitto, ukkuṭikopi hoti ukkuṭikappadhānamanuyutto. kaṇṭakāpassayikopi hoti kaṇṭakāpassaye seyyaṁ kappeti, phalakaseyyampi kappeti, thaṇḍilaseyyampi kappeti, ekāpassayiko hoti rajojalladharo, abbhokāsiko hoti yathāsanthatiko, vekaṭikopi hoti vikaṭabhojanānuyogamanuyutto, apānakopi hoti apānabhattamanuyutto, sāyatatiyakampi udakorohanānuyogamanuyutto viharati. iti evarūpaṁ anekavihitaṁ kāyassa ātāpanaparitāpanānuyogamanuyutto viharati. evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati.

sokasallena otiṇṇo viddho phuṭṭho pareto samohito samannāgato socati, kilamati, paridevati, urattāḷiṁ kandati sammohaṁ āpajjati. vuttaṁ hetaṁ bhagavatā: "bhūtapubbaṁ brāhmaṇa, imissāyeva sāvatthiyā aññatarissā [pts page 418] [\q 418/]      itthiyā mātā kālamakāsi. sā tassā kālakiriyāya ummattikā khittacittā rathiyāya rathiyaṁ siṅghāṭakena siṅghāṭakaṁ upasaṅkamitvā evamāha: 'api me mātaraṁ addasatha? api me mātaraṁ addasathā'ti[a] bhūtapubbaṁ brāhmaṇa, imissāyeva sāvatthiyā aññatarissā itthiyā pitā kālamakāsi - bhātā kālamakāsi - bhaginī kālamakāsi putto kālamakāsi - dhītā kālamakāsi - sāmiko kālamakāsi. sā tassa kālakiriyāya ummattikā khittacittā rathiyāya rathiyaṁ siṅghāṭakena siṅghāṭakaṁ upasaṅkamitvā evamāha: 'api me sāmikaṁ addasatha? api me sāmikaṁ addasathā'ti. [a] bhūtapubbaṁ brāhmaṇa, imissāyeva sāvatthiyā aññatarassa purisassa mātā kālamakāsi. so tassā kālakiriyāya ummattako khittacitto rathiyāya rathiyaṁ siṅghāṭakena siṅghāṭakaṁ upasaṅkamitvā evamāha: ' api me mātaraṁ addasatha? api me mātaraṁ addasathā: ti. [a] bhūtapubbaṁ brāhmaṇa, imissāyeva sāvatthiyā aññatarassa purisassa pitā kālamakāsi - bhātā kālamakāsi - bhaginī kālamakāsi - putto kālamakāsi - dhītā kālamakāsi - pajāpati kālamakāsi. so tassā kālakiriyāya ummattako khittacitto rathiyāya rathiyaṁ siṅghāṭakena siṅghāṭakaṁ upasaṅkamitvā evamāha: 'api me pajāpatiṁ addasatha? api me pajāpatiṁ addasathā'ti[a] bhūtapubbaṁ brāhmaṇa, imissāyeva sāvatthiyā aññatarā itthī ñātikulaṁ agamāsi. tassā te ñātakā sāmikaṁ acchinditvā aññassa dātukāmā. sā ca naṁ na icchati. atha kho sā itthī sāmikaṁ etadavoca: 'ime maṁ ayyaputta, ñātakā tava acchinditvā aññassa dātukāmā. ubho mayaṁ marissāmā'ti. atha kho so puriso taṁ itthiṁ dvidhā chetvā attānaṁ opātesi1 ubho pecca bhavissāmā'ti. [a] evaṁ sokasallena otiṇṇo viddho puṭṭho pareto samohito samannāgato dhāvati vidhāvati sandhāvati saṁsarati.

1. opāteti - sīmu. 11.
[a.] majjhimanikāya - majjhimapaṇṇāsaka - piyajātikasutta.

[bjt page 584] [\x 584/]

kathaṅkathāsallena otiṇṇo viddho phuṭṭho pareto samohito samannāgato saṁsayapakkhanno hoti vimatipakkhanno dveḷhakajāto: 'ahosiṁ nu kho ahaṁ atītamaddhānaṁ? na nu kho ahosiṁ atītamaddhānaṁ? kiṁ nu kho ahosiṁ atītamaddhānaṁ? kathaṁ nu kho ahosiṁ atītamaddhānaṁ? kiṁ hutvā kiṁ ahosiṁ nu kho atītamaddhānaṁ? bhavissāmi nu kho ahaṁ anāgatamaddhānaṁ? na nu kho bhavissāmi [pts page 419] [\q 419/]      anāgatamaddhānaṁ? kiṁ nu kho bhavissāmi anāgatamaddhānaṁ? kathaṁ nu kho bhavissāmi anāgatamaddhānaṁ? kiṁ hutvā kiṁ bhavissāmi nu kho anāgatamaddhānaṁ? etarahi vā paccuppannaṁ addhānaṁ ārabbha kathaṅkathī hoti: ahaṁ nu khosmi? no nu khosmi? kiṁ nu khosmi? kathaṁ nu khosmi? ayaṁ nu kho satto kuto āgato? so kuhiṁ gāmī bhavissatī'ti. evaṁ kathaṅkathāsallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. te salle abhisaṅkharoti. te salle abhisaṅkharonto sallābhisaṅkhāravasena puratthimaṁ disaṁ dhāvati. pacchimaṁ disaṁ dhāvati. uttaraṁ disaṁ dhāvati. dakkhiṇaṁ disaṁ dhāvati. te sallābhisaṅkhārā appahīnā. sallābhisaṅkhārānaṁ appahīnattā gatiyā dhāvati niraye dhāvati. tiracchānayoniyā dhāvati. pettivisaye dhāvati. manussaloke dhāvati. devaloke dhāvati. gatiyā gatiṁ uppattiyā upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ dhāvati vidhāvati sandhāvati saṁsaratīti - yena sallena otiṇṇo disā sabbā vidhāvati.

tameva sallamabbuyha na dhāvati na sīdatīti - tameva rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṅkathāsallaṁ abbuyha abbuhitvā uddharitvā samuddharitvā uppāṭayitvā samuppāṭayitvā1 pajahitvā vinodetvā byantikaritvā anabhāvaṁ gametvā neva puratthimaṁ disaṁ dhāvati. na pacchimaṁ disaṁ dhāvati. na uttaraṁ disaṁ dhāvati. na dakkhiṇaṁ disaṁ dhāvati. te sallābhisaṅkhārā pahīnā. sallābhisaṅkhārānaṁ pahīnattā gatiyā na dhāvati. niraye na dhāvati. tiracchānayoniyā na dhāvati. pettivisaye na dhāvati. manussaloke na dhāvati. devaloke na dhāvati. na gatiyā gatiṁ - na upapattiyā upapattiṁ - na paṭisandhiyā paṭisandhiṁ - na bhavena bhavaṁ - na saṁsārena saṁsāraṁ - na vaṭṭena vaṭṭaṁ dhāvati vidhāvati saṁdhāvati saṁsaratīti - tamevasallamabbuyha. na dhāvati na sīdatīti [pts page 420] [\q 420/]      kāmoghe na sīdati. bhavoghe na sīdati. diṭṭhoghe na sīdati. avijjoghe na sīdati. na saṁsīdati na avasīdati na gacchati na avagacchatīti - tameva sallamabbuyha na dhāvati na sīdati.

tenāha bhagavā:

" yena sallena otiṇṇo
disā sabbā vidhāvati.
tameva sallamabbuyha
na dhāvati na sīdatī"ti

1. uppādayitvā samuppādayitvā - sayā. machasaṁ [pts.]

[bjt page 586] [\x 586/]

15 - 6
tattha sikkhānugīyanti
yāni loke gathitāni. 1
na tesu pasuto siyā
nibbijjha sabbaso kāme,
sikkhe nibbānamattano.

tattha sikkhānugīyanti yāni loko gathitānīti - 'sikkhā'ti hatthisikkhā assasikkhā rathasikkhā sālākiyaṁ sallakattiyaṁ kāyatikicchaṁ bhūtiyaṁ komārabhaccaṁ. 2 gīyantīti niggīyanti kathiyanti bhaṇīyanti dīpīyanti voharīyanti. athavā gīyanti - gaṇhīyanti uggaṇhīyanti dhārīyanti upadhārīyanti upalakkhiyanti gathitapaṭilābhāya. gathitā vuccanti pañca kāmaguṇā: cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā. kiṁ kāraṇā gathitā vuccanti pañca kāmaguṇā? yebhuyyena devamanussā pañca kāmaguṇe icchanti sādiyanti patthayanti pihayanti abhijappanti; taṅkāraṇā gathitā vuccanti pañca kāmaguṇā. loketi manussaloke devaloke khandhaloke dhātuloke āyatanaloketi.

na tesu pasuto siyāti - tāsu vā sikkhāsu tesu vā pañcasu kāmaguṇesu na pasuto siyā, na tanninno assa, na tappoṇo na tappabbhāro na tadadhimutto na tadadhipateyyoti - na tesu pasuto siyā.

nibbijjha sabbaso kāmeti - 'nibbijjhā'ti paṭivijjhitvā; sabbe saṅkhārā aniccā ti paṭivijjhitvā sabbe saṅkhārā dukkhā'ti paṭivijjhitvā - pe - 'yaṁ kiñci samudayadhammaṁ sabbaṁ [pts page 421] [\q 421/]      taṁ nirodhadhamma'nti paṭivijjhitvā; sabbasoti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ sabbasoti; kāmāti uddānato dve kāmā: vatthukāmā ca kilesakāmā ca katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.
1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā. nibbijjha sabbaso kāme.

sikkhe nibbānamattanoti - ' sikkhā'ti tisso sikkhā: adhisīlasikkhā adhicittasikkhā adhipaññāsikkhā - pe - ayaṁ adhipaññāsikkhā. nibbānamattanoti attano rāgassa nibbāpanāya dosassa nibbāpanāya mohassa nibbāpanāya - pe - sabbākusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya.

1. gadhitāni - sīmu11. 2. komāratikicchaṁ - syā
[bjt page 588] [\x 588/]
imā tisso sikkhāyo āvajjanto sikkheyya jānanto sikkheyya, passanto sikkheyya, paccavekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, viriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya ācareyya samācareyya, samādāya vatteyyā'ti ' sikkhe nibbānamattano. '

tenāha bhagavā:

"tattha sikkhānugīyanti
yāni loke gathitāni,
na tesu pasuto siyā
nibbijjha sabbaso kāme,
sikkhe nibbānamattano"ti.

15 - 7

sacco siyā appagabbho amāyo rittapesuno,
akkodhano lobhapāpaṁ vevicchaṁ vitare muni.

sacco siyā appagabbhoti - ' sacco siyā'ti saccavācāya samannāgato siyā, sammādiṭṭhiyā samannāgato siyā, ariyena aṭṭhaṅgikena maggena samannāgato siyāti sacco siyā; appagabbhoti tīṇi pāgabbhiyāni: kāyikaṁ pāgabbhiyaṁ vācasikaṁ pāgabbhiyaṁ cetasikaṁ pāgabbhiyaṁ. katamaṁ kāyikaṁ pāgabbhiyaṁ? idhekacco saṅghagatopi kāyikaṁ pāgabbhiyaṁ dasseti. gaṇagatopi kāyikaṁ pāgabbhiyaṁ dasseti. bhojanasālāyampi kāyikaṁ pāgabbhiyaṁ dasseti. jantāgharepi kāyikaṁ pāgabbhiyaṁ dasseti. udakatitthepi kāyikaṁ pāgabbhiyaṁ dasseti. antaragharaṁ pavisantopi kāyikaṁ pāgabbhiyaṁ dasseti. antaragharaṁ paviṭṭhopi kāyikaṁ pāgabbhiyaṁ dasseti.

kathaṁ saṅghagato kāyikaṁ pāgabbhiyaṁ dasseti? idhekacco saṅghagato acittīkārakato there bhikkhū ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepako pi bhaṇati. evaṁ saṅghagato kāyikaṁ pāgabbhiyaṁ dasseti.

kathaṁ gaṇagato kāyikaṁ pāgabbhiyaṁ dasseti? idhekacco gaṇagato acittikārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati. nīce caṅkame caṅkame caṅkamantānaṁ ucce caṅkame caṅkamati. chamāya3 caṅkamantānaṁ caṅkame caṅkamati, ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati. ṭhitakopi bhaṇati. bāhāvikkhepakopi bhaṇati. evaṁ gaṇagato kāyikaṁ pāgabbhiyaṁ dasseti.

kathaṁ bhojanasālāya kāyikaṁ pāgabbhiyaṁ dasseti. ? idhekacco bhojanasālāyaṁ acittikārakato there bhikkhū anupakhajja nisīdati. navepi bhikkhū āsanena paṭibāhati. ghaṭṭayantopi tiṭṭhati. ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. sasīsaṁ pārupitvāpi nisīdati, ṭhitakopi bhaṇati. bāhāvikkhepakopi bhaṇati. evaṁ bhojanasālāyaṁ kāyikaṁ pāgabbhiyaṁ dasseti.

kathaṁ jantāghare kāyikaṁ pāgabbhiyaṁ dasseti? idhekacco jantāghare acittikārakato there bhikkhū ghaṭṭayantopi tiṭṭhati ghaṭṭayantopi nisīdati. puratopi tiṭṭhati. puratopi nisīdati. uccepi āsane nisīdati. anāpucchāpi kaṭṭhaṁ pakkhipati. anāpucchā pi dvāraṁ1 pidahati. bāhāvikkhepakopi bhaṇati. evaṁ jantāghare kāyikaṁ pāgabbhiyaṁ dasseti.
kathaṁ udakatitthe kāyikaṁ pāgabbhiyaṁ dasseti? idhekacco udakatitthe acittikārakato there bhikkhū ghaṭṭayantopi otarati. puratopi otarati. ghaṭṭayantopi nahāyati2. puratopi nahāyati. uparitopi nahāyati. ghaṭṭayantopi uttarati. puratopi uttarati. uparitopi uttarati. evaṁ udakatitthe kāyikaṁ pāgabbhiyaṁ dasseti.

kathaṁ antaragharaṁ pavisanto kāyikaṁ pāgabbhiyaṁ dasseti? idhekacco antaragharaṁ pavisanto acittikārakato there bhikkhū ghaṭṭayantopi gacchati. puratopi gacchati. vokkammāpi therānaṁ bhikkhūnaṁ purato purato3 gacchati. evaṁ antaragharaṁ pavisantopi kāyikaṁ pāgabbhiyaṁ dasseti.

kathaṁ antaragharaṁ paviṭṭho kāyikaṁ pāgabbhiyaṁ dasseti? idhekacco antaragharaṁ paviṭṭho 'na pavisatha4 bhante'ti vuccamāno pavisati. 'na tiṭṭhatha bhante'ti vuccamāno tiṭṭhati. 'na nisīdatha bhante'ti vuccamāno nisīdati. anokāsampi pavisati. anokāsepi tiṭṭhati. anokāsepi nisīdati. yāni tānipi honti kulānaṁ ovarakāni gūḷhāni ca paṭicchannāni ca, yattha kulitthiyo kuladhītaro5 kulasuṇhāyo kulakumārinīyo nisīdanti, tatthapi sahasā pavisati. kumārakassapi siraṁ parāmasati. evaṁ antaragharaṁ paviṭṭho kāyikaṁ pāgabbhiyaṁ dasseti.

katamaṁ vācasikaṁ pāgabbhiyaṁ? idhekacco saṅghagatopi vācasikaṁ pāgabbhiyaṁ dasseti. gaṇagatopi vācasikaṁ pāgabbhiyaṁ dasseti. antaragharaṁ paviṭṭhopi vācasikaṁ pāgabbhiyaṁ dasseti.
kathaṁ saṅghagatopi vācasikaṁ pāgabbhiyaṁ dasseti? idhekacco saṅghagato acittikārakato there bhikkhū anāpucchā vā anajjhiṭṭho vā dhammaṁ bhaṇati. pañhaṁ vissajjeti pātimokkhaṁ uddisati. ṭhitakopi bhaṇati. bāhāvikkhepakopi bhaṇati. evaṁ saṅghagato vācasikaṁ pāgabbhiyaṁ dasseti.

kathaṁ gaṇagato vācasikaṁ pāgabbhiyaṁ dasseti? idhekacco gaṇagato acittikārakato there bhikkhū anāpucchā vā anajjhiṭṭho vā ārāmagatānaṁ bhikkhūnaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. ārāmagatānaṁ bhikkhūṇīnaṁ upāsakānaṁ upāsikānaṁ dhammaṁ bhaṇati. pañhaṁ vissajjeti. ṭhitakopi bhaṇati. bāhāvikkhepakopi bhaṇati. evaṁ gaṇagato vācasikaṁ pāgabbhiyaṁ dasseti.

kathaṁ antaragharaṁ paviṭṭho vācasikaṁ pāgabbhiyaṁ dasseti? idhekacco antaragharaṁ paviṭṭho itthiṁ vā kumāriṁ vā evamāha: 'itthaṁnāme, itthaṁgotte, kiṁ atthi? yāgu atthi? bhattaṁ atthi? khādanīyaṁ atthi? kiṁ pivissāma? kiṁ bhuñjissāma? kiṁ khādissāma, ? kiṁ vā atthi, ? kiṁ vā me dassathā'ti vippalapati. *evaṁ antaragharaṁ paviṭṭho vācasikaṁ pāgabbhiyaṁ dasseti. idaṁ vācasikaṁ pāgabbhiyaṁ.

katamaṁ cetasikaṁ pāgabbhiyaṁ? idhekacco na uccākulā pabbajito samāno uccākulā pabbajitena saddhiṁ sadisaṁ attānaṁ dahati cittena. na mahākulā pabbajito samāno mahākulā pabbajitena saddhiṁ sadisaṁ attānaṁ dahati cittena, na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ dahati cittena, na uḷārabhogakulā pabbajito samāno - na suttantiko samāno suttantikena saddhiṁ sadisaṁ attānaṁ dahati cittena. na vinayadharo samāno - na dhammakathiko samāno - na āraññiko samāno - na piṇḍapātiko samāno - na paṁsukūliko samāno - na tecīvariko samāno - na sapadānacāriko samāno - na khalupacchābhattiko samāno - na nesajjiko samāno - na yathāsanthatiko samāno - na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ dahati cittena. na uḷārabhogakulā pabbajito samāno uccākulā pabbajitena saddhiṁ sadisaṁ attānaṁ dahati cittena na mahākulā pabbajitena samāno - na suttantiko samāno suttantikena saddhiṁ sadisaṁ attānaṁ dahati cittena. na vinayadharo pabbajitena saddhiṁ sadisaṁ attānaṁ dahati cittena, na mahākulā pabbajito samāno - na dhammakathiko samāno mahākulā pabbajitena saddhiṁ sadisaṁ attānaṁ dahati cittena, na āraññiko pabbajito samāno uccākulā pabbajitena saddhiṁ sadisaṁ attānaṁ dahati cittena, na mahākulā pabbajito samāno mahākulā pabbajitena saddhiṁ sadisaṁ attānaṁ dahati cittena, na piṇḍapātiko pabbajitena samāno uccākulā pabbajitena saddhiṁ sadisaṁ attānaṁ dahati cittena, na paṁsukūliko pabbajito samāno mahābhogakulā pabbajitena saddhiṁ sadisaṁ attānaṁ dahati cittena, na tecīvariko pabbajito samāno - na uccākulā pabbajitena saddhiṁ sadisaṁ attānaṁ dahati cittena, na tecīvariko pabbajito samāno uccākulā pabbajitena saddhiṁ sadisaṁ attānaṁ dahati cittena, na sapadānacāriko pabbajitena samāno uccākulā pabbajitena saddhiṁ sadisaṁ attānaṁ dahati cittena, na khalupacchābhattiko pabbajito samāno uccākulā pabbajitena saddhiṁ sadisaṁ attānaṁ dahati cittena, na nesajjiko pabbajito samāno uccākulā pabbajitena saddhiṁ sadisaṁ attānaṁ dahati cittena, na yathāsanthatiko pabbajitena samāno uccākulā pabbajitena saddhiṁ sadisaṁ attānaṁ dahati cittena, na nevasaññānāsaññāyatanasamāpattiyā lābhī samāno - na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ dahati cittena. idaṁ cetasikaṁ pāgabbhiyaṁ.

yassimāni tīṇi pāgabbhiyāni pahīnāni samucchinnāni vupasantāni. paṭippassaddhāni abhabbuppattikāni [pts page 422] [\q 422/]      ñāṇagginā daḍḍhāni, so vuccati appagabbhoti - ' appagabbho. '
amāyo rittapesunoti - māyā vuccati vañcanikā cariyā. idhekacco kāyena duccaritaṁ caritvā vācāya duccaritaṁ caritvā manasā duccaritaṁ caritvā tassa paṭicchādanahetu pāpikaṁ icchaṁ paṇidahati: mā maṁ jaññā: ti icchati, 'mā maṁ jaññā'ti saṅkappeti, 'mā maṁ kaññā'ti vācaṁ bhāsati, 'mā maṁ jaññā'ti kāyena parakkamati. yā evarūpā māyā māyāvitā accārā vañcanā nikati nikaraṇā pariharaṇā guhanā pariguhanā chādanā paṭicchādanā1 anuttānīkammaṁ anāvīkammaṁ vocchadanā pāpakiriyā. ayaṁ vuccati māyā. yassesā māyā pahīnā samucchinnā vūpasannā paṭippassaddhā abhabbuppattikā ñāṇagginā daḍḍhā. so vuccati amāyo. rittapesunoti 'pesuñña'nti: idhekacco pisunavāco hoti - pe -

evaṁ bhedādhippāyo pesuññaṁ upasaṁharati; yassetaṁ pesuññaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ, so vuccati rittapesuno vivittapesuno pavivittapesunoti - amāyo rittapesuno.

1. paricchādanā - sa

[bjt page 590] [\x 590/]
akkodhano lobhapāpaṁ vevicchaṁ vitare munīti - akkodhanoti hi vuttaṁ. api ca kodho tāva vattabbo. dasahākārehi kodho jāyati: anatthaṁ me acarīti kodho jāyati 'anatthaṁ me caratī'ti kodho jāyati. 'anatthamme carissatī'ti kodho jāyati. 'piyassa me manāpassa anatthaṁ acari, anatthaṁ carati, anatthaṁ carissatī'ti kodho jāyati, 'appiyassa me amanāpassa atthaṁ acari, atthaṁ carati, atthaṁ carissatī'ti kodho jāyati. aṭṭhāne vā pana kodho jāyati. yo evarūpo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa vyāpatti manopadoso kodho kujjhanā kujjhitattaṁ doso dussanā dussitattaṁ vyāpatti vyāpajjanā vyāpajjitattaṁ virodho paṭivirodho caṇḍikkaṁ asuropo4 anattamanatā cittassa; ayaṁ vuccati kodho.

apica, kodhassa adhimattaparittatā veditabbā: atthi kañci kālaṁ5 kodho cittāvilakaraṇamatto hoti, na ca tāva mukhakulānavikulāno hoti; atthi kañci kālaṁ kodho mukhakulānavikulānamatto hoti, na ca tāva hanusañcopano hoti; atthi kañci kālaṁ kodho hanusañcopanamatto hoti, na ca tāva pharusavācānicchāraṇo hoti; atthi kañci kālaṁ kodho pharusavācānicchāraṇamatto hoti, na ca tāva disāvidisānuvilokano hoti; atthi kañci kālaṁ kodho disāvidisānuvilokanamatto hoti, na ca tāva daṇḍasatthaparāmasano hoti; atthi kañci kālaṁ kodho daṇḍasetthaparāmasanamatto hoti, na ca tāva daṇḍasatthaabbhukkiraṇo hoti; atthi kañci kālaṁ kodho daṇḍasatthaabbhukkiraṇamatto hoti, na ca tāva daṇḍasattāibhinipātano hoti; atthi kañci kālaṁ kodho daṇḍasatthaabhinipātanamatto hoti, na ca tāva kinnavichinnakaraṇo6 hoti, atthi kañci kālaṁ kodho chinnavichinnakaraṇamatto hoti, na ca tāva sambhañjanapaḷibhañjano hoti; atthi kañci kālaṁ kodho sambhañjanapaḷibhañjanamatto hoti, na ca tāva ṅgamaṅagāpakaḍḍhano hoti; atthi kañci kālaṁ kodho aṅgamaṅagāpakaḍḍhanamatto hoti, na ca tāva jīvitā voropaṇo7 hoti; atthi kañci kālaṁ kodho jīvitā voropaṇamatto hoti, na ca tāva sabbacāgapariccāgāya saṇṭhito hoti, yato kodho parapuggalaṁ ghātetvā attānaṁ ghāteti, ettāvatā kodho paramussadagato paramavepullappatto hoti.

yassa so kodho pahīno samucchinno vūpasanto paṭippassaddho abhabbuppattiko ñāṇagginā daḍḍho, so vuccati 'akkodhano. ' kodhassa pahīnattā 'akkodhano. ' kodhavatthussa pariññātattā 'akkodhano. ' kodhahetussa upacchinnattā 'akkodhano'ti 'akkodhano, ' abhijjhā lobho akusalamūlaṁ;" vevicchaṁ vuccati pañca macchariyāni āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ. yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā ggahitattaṁ cittassa, idaṁ vuccati macchariyaṁ[b] apica, khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ, gāho vuccati macchariyaṁ. munīti monaṁ vuccati ñāṇaṁ yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ,
cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

6. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti.

[a.] dhammasaṅgaṇi niddesavāra. [b.] tikaṅguttara - āpāyikavagga [c.] itivuttaka - dutiyavagga.

katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

7. ''na monena muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so munī,
yo munāti ubho loke munī tena pavuccatī. ''

9. ''asatañca satañca ñatvā dhammaṁ
ajjhattaṁ bahiddhā ca sabbaloke,
devamanussehi pūjito yo
saṅgajālamaticca so munī.

akkodhano. lobhapāpaṁ vevicchaṁ vitare munīti - muni lobhapāpañca vevicchañca atari uttari patari samatikkami vītikkami vītivattayīti - akkodhano [pts page 423] [\q 423/]      lobhapāpaṁ vevicchaṁ vitare muni.

tenāha bhagavā:
"sacco siyā appagabbho amāyo rittapesuno,
akkodhano lobhapāpaṁ vevicchaṁ vitare munī"ti.

15 - 8
niddaṁ tandiṁ thīnaṁ pamādena na saṁvase,
atimāne na tiṭṭheyya nibbānamānaso naro.

niddaṁ tandiṁ sahe thīnanti - 'niddā'ti yā kāyassa akalyatā akammaññatā onāho pariyonāho antosamorodho middhaṁ soppaṁ1 pacalāyikā2 soppanā supanā supitattaṁ3 tandinti yā tandi tandiyanā tandimanakatā ālassaṁ ālasiyaṁ ālasyāyanā ālasāyitattaṁ[a]; thīnanti yā cittassa akalyatā akammaññatā olīyanā sallīyanā līnaṁ līyanā layitattaṁ thīnaṁ thīyanā thīyitattaṁ cittassa;[a] niddaṁ tandiṁ sahe thīnanti niddañca tandiñca thīnañca. sahe - saheyya parisaheyya abhibhaveyya ajjhotthareyya pariyādiyeyya maddeyyāti - niddaṁ tandiṁ sahe thīnaṁ.

1. suppaṁ - sīmu 11 machasaṁ 2. capalāyikā - [pts] pacalāyikaṁ - sīmu11 3. suppanā suppanattaṁ - sīmu1.
[a.] jhānavibhaṅga.

[bjt page 592] [\x 592/]

pamādena na saṁvaseti - pamādo vattabbo: kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṁ1vā, kusalānaṁ vā dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā2 olīnavuttitā nikkittachandatā nikkittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo, ye evarūpo pamādo pamaññanā pamaññitattaṁ, ayaṁ vuccati pamādo. pamādena na saṁvaseti pamādena na vaseyya na saṁvaseyya na āvaseyya na parivaseyya, pamādaṁ pajaheyya vinodeyya byantīkareyya anabhāvaṁ gameyya, pamādā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - pamādena na saṁvase.

atimāne [pts page 424] [\q 424/]      na tiṭṭheyyā'ti - atimānoti idhekacco paraṁ atimaññati jātiyā vā gottena vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. atimānoti idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya. vā dhanena vā ajjhenena 7vā kammāyatanena vā sippāyatanena vā vijjāṭṭhānena vā8 sutena vā paṭibhānena vā aññataraññatarena vā vatthunā. yo evarūpo mano maññanā maññitattaṁ unnati unnamo dhajo sampaggāho ketukamyatā cittassa. ayaṁ vuccati atimāno. atimāne na tiṭṭheyyā'ti. atimāne na tiṭṭheyya, na santiṭṭheyya, atimānaṁ pajaheyya, vinodeyya, byantīkareyya, anabhāvaṁ gameyya, atimānā ārato assa, virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - atimāne na tiṭṭheyya.

nibbānamānaso naroti - idhekacco dānaṁ dento sīlaṁ samādiyanto uposathakammaṁ karonto pānīyaṁ paribhojanīyaṁ upaṭṭhapento pariveṇaṁ sammajjanto cetiyaṁ vandanto cetiye gandhamālaṁ āropento cetiyaṁ padakkhiṇaṁ karonto yaṁ kiñci tedhātukaṁ kusalābhisaṅkhāraṁ abhisaṅkharonto na gatihetu na upapattihetu na paṭisandhihetu na bhavahetu na saṁsārahetu na vaṭṭahetu sabbaṁ taṁ visaṁyogādhippāyo nibbānaninno nibbānapoṇo nibbānapabbhāro abhisaṅkharotīti evampi nibbānamānaso naro; athavā sabbasaṅkāradhātuyā cittaṁ paṭivāpetvā3 amatāya dhātuyā cittaṁ upasaṁharati: etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānanti evampi 'nibbānamānaso naro. '

1. vossaggānupādanaṁ - manupa vossaggānuppādanaṁ - sīmu11. 2. aniṭṭhitakiriyatā - sīmu11. machasaṁ. 3. paṭivāsetvā - machasaṁ.

[bjt page 594] [\x 594/]

1. " na paṇḍitā upadhisukhassa hetu
dadanti dānāni punabbhavāya,
kāmañca te upadhiparikkhayāya
dadanti dānaṁ apunabbhavāya.

2. na paṇḍitā upadhisukhassa hetu
bhāventi jhānāni punabbhavāya,
kāmañca te upadhiparikkhayāya
bhāventi jhānaṁ apunabbhavāya.

3. te [pts page 425] [\q 425/]      nibbutiṁ āsiṁsamānā dadanti
tanninnacittā tadādhimuttā,
najjo yathā sāgaramajjhupetā
bhavanti nibbānaparāyaṇā te"ti

'nibbānamānaso naro. '

tenāha bhagavā:
" niddaṁ tandiṁ sahe thīnaṁ
pamādena na saṁvase,
atimāne na tiṭṭheyya
nibbānamānaso naro"ti

15 - 9

mosavajje na niyyetha rūpe snehaṁ na kubbaye,
mānañca parijāneyya sāhasā virato care.

mosavajje na niyyethāti - 'mosavajjaṁ ' vuccati musāvādo. idhekacco sabhaggato1 vā parisaggato2 vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho 'ehambho purisa, yaṁ jānāsi taṁ vadehī'ti. so ajānaṁ vā āha3 'jānāmī'ti. jānaṁ vā āha3 na jānāmī'ti, apassaṁ vā āha3 ' passāmī'ti passaṁ vā āha 'na passāmī'ti. iti attahetu vā parahetu vā āmisakiñcikkhahetu vā sampajānamusā bhāsati. idaṁ vuccati mosavajjaṁ. api ca tihākārehi - catu - pañca - cha - satta - aṭṭhahākārehi pubbevassa hoti 'musā bhaṇissa'nti. bhaṇantassa hoti 'musā bhaṇāmī'ti bhaṇitassa hoti ' musā mayā bhaṇita'nti. vinidhāya diṭṭhiṁ, vinidhāya khantiṁ, vinidhāya ruciṁ, vinidhāya saññaṁ, vinidhāya bhāvaṁ. imehi aṭṭhahākārehi musāvādo hoti, mosavajje na niyyethāti - mosavajje na yāyeyya na niyyayeyya na vuyheyya na saṁhareyya, mosavajjaṁ pajaheyya, vinodeyya, byantīkareyya, anabhāvaṁ gameyya. mosavajjā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - mosavajje na niyyetha.

1. sabhāgato - sīmu11. 2. parisagato - sīmu11 3. ahaṁ - sīmu. 11

[bjt page 596] [\x 596/]

rūpe snehaṁ na kubbayeti - 'rūpa'nti: cattāro ca mahābhūtā catunnañca [pts page 426] [\q 426/]      mahābhūtānaṁ upādāyarūpaṁ. rūpe snehaṁ na kubbayeti rūpe snehaṁ na kareyya, chandaṁ na kareyya, pemaṁ na kareyya, rāgaṁ na kareyya, na janeyya, na sañjaneyya. na nibbatteyya nābhinibbatteyyāti - rūpe snehaṁ na kubbaye.

mānañca parijāneyyāti - 'māno'ti ekavidhena māno: yā cittassa unnati; duvidhena māno: attukkaṁsanamāno paravambhanamāno; tividhena māno: seyyohamasmīti māno sadisohamasmīti māno hīnohamasmīti māno; catubbidhena māno: lābhena mānaṁ janeti, yasena mānaṁ janeti, pasaṁsāya mānaṁ janeti, sukhena mānaṁ janeti; pañcavidhena māno: lābhī'mhi manāpikānaṁ rūpānanti mānaṁ janeti, lābhī'mhi manāpikānaṁ saddānaṁ - gandhānaṁ - rasānaṁ phoṭṭhabbānanti mānaṁ janeti; chabbidhena māno: cakkhusampadāya mānaṁ janeti, sotasampadāya - ghānasampadāya - jivhāsampadāya kāyasampadāya - manosampadāya mānaṁ janeti; sattavidhena māno: māno atimāno mānātimāno omāno adhimāno asmimāno micchāmāno; aṭṭhavidhena māno: lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti; navavidhena māno: seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno, sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno, hīnassa seyyohamasmīti māno, hīnassa sadisohamasmīti māno, hīnassa hīnohamasmīti māno, dasavidhena māno: idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunā. yo evarūpo māno maññatā maññitattaṁ unnati unnāmo dhajo sampaggāho ketukamyatā cittassa, ayaṁ vuccati māno.
mānañca parijāneyyāti - mānaṁ tīhi pariññāhi parijāneyya: ñātapariññāya tīraṇapariññāya pahānapariññāya.

katamā [pts page 427] [\q 427/]      ñātapariññā? mānaṁ jānāti: ayaṁ ekavidhena māno, yā cittassa unnati; ayaṁ duvidhena māno: attukkaṁsanamāno paravambhanamāno duvidhena māno: attukkaṁsanamāno paravambhanamāno; tividhena māno: seyyohamasmīti māno sadisohamasmīti māno hīnohamasmīti māno; catubbidhena māno: lābhena mānaṁ janeti, yasena mānaṁ janeti, pasaṁsāya mānaṁ janeti, sukhena mānaṁ janeti; pañcavidhena māno: lābhī'mhi manāpikānaṁ rūpānanti mānaṁ janeti, lābhī'mhi manāpikānaṁ saddānaṁ - gandhānaṁ - rasānaṁ phoṭṭhabbānanti mānaṁ janeti; chabbidhena māno: cakkhusampadāya mānaṁ janeti, sotasampadāya ghānasampadāya - jivhāsampadāya kāyasampadāya - manosampadāya mānaṁ janeti; sattavidhena māno: māno atimāno mānātimāno omāno adhimāno asmimāno micchāmāno; aṭṭhavidhena māno: lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti; navavidhena māno: seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno, sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno, hīnassa seyyohamasmīti māno, hīnassa sadisohamasmīti māno, hīnassa hīnohamasmīti māno, ayaṁ dasavidhena māno: idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhāṇena vā aññataraññatarena vā vatthunāti. passati. ayaṁ ñātapariññā.

* 110 - oloketabbaṁ.
[bjt page 598] [\x 598/]

katamā tīraṇapariññā? etaṁ ñātaṁ katvā mānaṁ tīreti: aniccato dukkhato rogato gaṇḍato sallato aghato ābādhato parato palokato ītito upaddavato bhayato upassaggato calato pabhaṅguto addhuvato attāṇato aleṇato (asaraṇato) asaraṇībhūtato rittato tucchato suññato anattato ādīnavato vipariṇāmadhammato asārato aghamūlato vadhakato vibhavato sāsavato saṁkhatato mārāmisato jātidhammato jarādhammato vyādhidhammato maraṇadhammato sokaparidevadukkhadomanassupāyāsadhammato saṁkilesikadhammato samudayato atthaṅgamato assādato ādīnavato nissaraṇato tīreti. ayaṁ tīraṇapariññā.

katamā pahāṇapariññā? evaṁ ñātaṁ katvā evaṁ tīrayitvā saññāya chandarāgaṁ pajahati vinodeti vyantīkaroti anabhāvaṁ gameti. vuttampi hetaṁ bhagavatā: " yo bhikkhave saññāya chandarāgo, taṁ pajahatha. evaṁ sā saññā pahīnā bhavissati ucchinnamūlā tālāvatthukatā anabhāvaṁ gatā2 āyatiṁ anuppādadhammā"ti[a.] ayaṁ pahānapariññā. 'saññaṁ pariññā'ti saññaṁ imāhi tīhi pariññāhi parijāneyyāti - mānañca parijāneyya.

sāhasā virato careti - katamā sāhasā cariyā? rattassa rāgacariyā sāhasā cariyā, duṭṭhassa dosacariyā sāhasā cariyā, mūḷhassa mohacariyā sāhasā cariyā; vinibaddhassa mānacariyā sāhasā cariyā, parāmaṭṭhassa diṭṭhicariyā sāhasā cariyā, vikkhepagatassa uddhaccacariyā sāhasā cariyā, aniṭṭhāgatassa vicikicchā cariyā sāhasā cariyā, thāmagatassa anusayacariyā sāhasā cariyā, ayaṁ sāhasā cariyā. sāhasā virato careti sāhasācariyā ārato assa, virato paṭivirato nikkhanto nissaṭo vippamutto visaññutto vimariyādīkatena cetasā vihareyya careyya vicareyya irīyeyya vatteyya pāleyya yapeyayya yāpeyyāti - sāhasā virato care.

tenāha bhagavā:
"mosavajje na niyyetha rūpe snehaṁ na kubbaye,
mānañca parijāneyya sāhasā virato care"ti.

15 - 10
purāṇaṁ nābhinandeyya nave khantiṁ na kubbaye,
hīyamāne na soceyya ākāsaṁ1 na sito siyā.

purāṇaṁ [pts page 428] [\q 428/]      nābhinandeyyāti - 'purāṇaṁ' vuccati atītā rūpā vedanā saññā saṅkhārā viññāṇaṁ. atīte saṅkhāre taṇhāvasena diṭṭhivasena nābhinandeyya, nābhivadeyya, na ajjhoseyya, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajaheyya vinodeyya byantīkareyya anabhāvaṁ gameyyāti - purāṇaṁ nābhinandeyya.

1. ākassaṁ - syā.

[bjt page 600] [\x 600/]
nave khantiṁ na kubbayeti - 'navā' vuccanti paccuppannā rūpā vedanā saññā saṅkhārā viññāṇaṁ. paccuppanne saṅkhāre taṇhāvasena diṭṭhivasena khantiṁ na kareyya, chandaṁ na kareyya, pemaṁ na kareyya, rāgaṁ na kareyya, na janeyya, na sañjaneyya, na nibbatteyya, nābhinibbatteyyāti - nave khantiṁ na kubbaye.

hīyamāne na soceyyāti - hīyamāne parihāyamāne vemāne vigacchamāne antaradhāyamāne na soceyya, na kilameyya, na parāmaseyya, na parideveyya, na urattāḷiṁ kandeyya, na sammohaṁ āpajjeyya. cakkhusmiṁ hīyamāne hāyamāne parihāyamāne vemāne vigacchamāne antaradhāyamāne - sotasmiṁ ghānasmiṁ - jivhāya - kāyasmiṁ - rūpasmiṁ - saddasmiṁ - gandhasmiṁ - rasasmiṁ - phoṭṭhabbasmiṁ - kulasmiṁ gaṇasmiṁ - āvāsasmiṁ - senāsanasmiṁ - gilānapaccayabhesajjaparikkhārasmiṁ hīyamāne hāyamāne parihāyamāne vemāne vigacchamāne antaradhāyamāne na soceyya, na kilameyya, na parāmaseyya, na parideveyya, na urattāḷiṁ kandeyya, na sammohaṁ āpajjeyyāti - hīyamāne na soceyya.

ākāsaṁ na sito siyāti - ' ākāsaṁ' vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. idaṁ rāgasallaṁ. kiṁkāraṇā ākāsaṁ vuccati taṇhā: yāya taṇhāya rūpaṁ ākassati samākassati gaṇhāti parāmasati abhinivisati, vedanaṁ - saññaṁ - saṅkhāre - viññāṇaṁ - gatiṁ - upapattiṁ - paṭisandhiṁ - bhavaṁ - saṁsāraṁ - vaṭṭaṁ ākassati samākassati gaṇhāti parāmasati abhinivisati. taṁkāraṇā ' ākāsaṁ' vuccati taṇhā.

ākāsaṁ na sito siyāti - taṇhānissito na siyā, taṇhaṁ pajaheyya [pts page 429] [\q 429/]      vinodeyya byantīkareyya anabhāvaṁ gameyya, taṇhāya ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - ākāsaṁ na sito siyā.

tenāha bhagavā:

"purāṇaṁ nābhinandeyya nave khantiṁ na kubbaye,
hīyamāne na soceyya ākāsaṁ na sito siyā"ti.

15 - 1
gedhaṁ brūmi mahoghoti ājavaṁ1 brūmi jappanaṁ,
ārammaṇaṁ pakampanaṁ2 kāmapaṅko duraccayo.

1. ācamaṁ - [pts]. 2. pakappanaṁ - [pts.]

[bjt page 602] [\x 602/]
gedhaṁ brūmi mahoghotīti - 'gedho' vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā va lobho akusalamūlaṁ. 'mahogho' vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ; gedhaṁ brūmi mahoghotī'ti gedhaṁ mahoghoti brūmi ācikkhāmi desemi paññapemi (paṭṭhapemi) vivarāmi vibhajāmi uttānīkaromi pakāsemīti - gedhaṁ brūmi mahoghoti.

ājavaṁ brūmi jappananti - 'ājavā: vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā visamalobho akusalamūlaṁ. 'jappanā'pi vuccati taṇhā, yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ājavaṁ (brūmi) jappananti ājavaṁ jappanāti brūmi, ācikkhāmi - pe -
uttānīkaromi, pakāsemīti - ājavaṁ brūmi jappanaṁ.

ārammaṇaṁ pakampananti - ārammaṇampi vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. pakampinampi vuccati taṇhā yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlanti - ārammaṇaṁ pakampanaṁ.

kāmapaṅko duraccayoti - kāmapaṅko kāmakaddamo kāmakileso kāmapalipo kāmapaḷirodho duraccayo durativatto duttaro duppataro dussamatikkamo dubbītivattoti - kāmapaṅko duraccayo.

tenāha bhagavā:
"gedhaṁ [pts page 430] [\q 430/]      brūmi mahoghoti ājavaṁ brūmi jappanaṁ,
ārammaṇaṁ pakampanaṁ kāmapaṅko duraccayo"ti.

15 - 12
saccā avokkamaṁ1 muni thale tiṭṭhati brāhmaṇo,
sabbaṁ so2 paṭinissajja sa ve santo'ti vuccati.

saccā avokkamaṁ munīti - saccavācāya avokkamanto sammādiṭṭhiyā avokkamanto ariyā aṭṭhaṅgikā maggā avokkamanto munī'ti 'monaṁ 'vuccati ñāṇaṁ paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi" [a] tena ñāṇena samannāgato muni monappatto.

tīṇi moneyyāni: kāyamoneyyaṁ, vacīmoneyyaṁ, manomoneyyaṁ katamaṁ kāyamoneyyaṁ" tividhānaṁ kāyaduccaritānaṁ pahānaṁ kāyamoneyyaṁ. tividhakāyasucaritaṁ kāyamoneyyaṁ. kāyārammaṇañāṇaṁ kāyamoneyyaṁ. kāyapariññā kāyamoneyyaṁ. pariññāsahagato maggo kāyamoneyyaṁ. kāye chandarāgassa pahānaṁ kāyamoneyyaṁ kāyasaṅkhāranirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahāṇaṁ vacīmoneyyaṁ. catubbidhaṁ vacīsucaritaṁ vacīmoneyyaṁ. vācārammaṇaṁ ñāṇaṁ vacīmoneyyaṁ. vācāpariññā vacīmoneyyaṁ. pariññāsahagato maggo vacīmoneyyaṁ. vācāya chandarāgassa pahāṇaṁ vacīmoneyyaṁ. vacīsaṅkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ. tividhaṁ manosucaritaṁ manomoneyyaṁ. cittārammaṇaṁ ñāṇaṁ manomoneyyaṁ. cittapariññā manomoneyyaṁ. pariññāsahagato maggo manomoneyyaṁ. citte chandarāgassa pahānaṁ manomoneyyaṁ. cittasaṅkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. " kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ. [b]

6. kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu ninhātapāpaka" nti[c]

imehi tīhi moneyyehi dhammehi samannāgatā cha munayo: agāramunino anagāramunino sekhamunino asekhamunino paccekamunino munimunino.

katame anagāramunino? ye te agārikā diṭṭhapadā viññātasāsanā; ime agāramunino katame agāramunino " ye te pabbajitā diṭṭhapadā viññātasāsanā; ime anagāramunino. satta sekhā sekhamunino arahanto asekhamunino paccekabuddhā paccekamunino. munimunino vuccanti tathāgatā arahanto sammāsambuddhā.

7. " na monena1 muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so muni,
yo munāti ubho loke muni tena pavuccati[a.]

9. asatañca satañca ñatvā dhammaṁ ajjhattaṁ bahiddhā ca sabbaloke
devamanussehi pūjito yo saṅgajālamaticca so munī'ti - saccā avokkamaṁ muni.
thale tiṭṭhati brāhmaṇoti - 'thalaṁ 'vuccati amataṁ nibbānaṁ: yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. brāhmaṇoti sattannaṁ dhammānaṁ bāhitattā brāhmaṇo sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti, bāhitāssa honti pāpakā akusalā dhammā saṁkilesikā ponobhavikā sadarā dukkhavipākā āyatiṁ jātijarāmaraṇīyā.

1. " bāhetvā sabbapāpakāni (sabhiyāti bhagavā)
vimalo sādhu samāhito ṭhitatto,
saṁsāramaticca kevalī so
asito tādī pavuccate sa brahmā".

thale tiṭṭhati brāhmaṇoti thale tiṭṭhati, dīpe tiṭṭhati, tāṇe tiṭṭhati, leṇe tiṭṭhati, saraṇe tiṭṭhati, abhaye tiṭṭhati, accute tiṭṭhati, amate tiṭṭhati, nibbāne tiṭṭhatīti - thale tiṭṭhati brāhmaṇo.

1. avokkamma - su, sa. 2. sabbaso - manupa.

[bjt page 604] [\x 604/]

sabbaṁ so paṭinissajjāti - 'sabbaṁ' vuccati dvādasāyatanāni: cakkhuñceva rūpā ca sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca, mano ceva dhammā ca; yato ajjhatthikabāhiresu āyatanesu chandarāgo pahīno hoti ucchinnamūlo tālāvatthukato anabhāvakato āyatiṁ anuppādadhammo; ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ. yato taṇhā ca diṭṭhi ca māno ca pahīnā honti acchinnamūlā tālāvatthukatā anabhāvakatā āyatiṁ anuppādadhammā, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ, yato paññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvakatā āyatiṁ anuppādadhammā. ettāvatāpi [pts page 431] [\q 431/]      sabbaṁ cattaṁ hoti vantaṁ muttaṁ pahīnaṁ paṭinissaṭṭhanti - sabbaṁ so paṭinissajja.

sa ve santoti vuccatīti - so santo upasanto vūpasanto nibbuto paṭippassaddhoti vuccati kathiyati bhaṇīyati dīpiyati voharīyatīti - sa ce santoti vuccati.

tenāha bhagavā:
"saccā avokkamaṁ muni thale tiṭṭhati brāhmaṇo,
sabbaṁ so paṭinissajja sa ve santoti vuccatī"ti.

15 - 13
sa ve vidvā sa vedagu ñatvā dhammaṁ anissito,
sammā so loke irīyāno na pihetīdha kassaci.

sa ve vidvā sa vedagūti - 'vidvā'ti vidvā vijjāgato ñāṇī vibhāvī medhāvī; 'vedagū'ti vedā vuccanti catusu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi, tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto lenagato lenappatto saraṇagato saraṇappatto abhayagato abhayappatto accutagato2 accutappatto3 amatagato amatappatto nibbānagato nibbānappatto; vedānaṁ vā antagatoti vedagu, vedevi vā antaṁ gatoti vedagu, sattannaṁ vā dhammānaṁ viditattā vedagu: sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo vidito hoti, doso vidito hoti, moho vidito hoti, māno vidito hoti, viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇīyā.

1. " vedāni viceyya kevalāni (sabhiyāti bhagavā)
samaṇānaṁ yānipatti4 brāhmaṇānaṁ,
sabbavedanāsu vītarāgo
sabbaṁ vedamaticca vedagu so"ti.
- sa ve vidvā sa vedagu.
√atvā dhammaṁ anissitoti - 'ñatvā'ti ñatvā jānitvā tulayitvā tīrayitvā vibhāvayitvā vibhūtaṁ katvā: 'sabbe saṅkhārā aniccā'ti ñatvā jānitvā tulayitvā tīrayitvā vibhāvayitvā vibhūtaṁ katvā, 'sabbe saṅkhārā dukkhā'ti samecca abhisamecca dhammaṁ; 'avijjā paccayā saṅkharā'ti samecca abhisamecca dhammaṁ; 'saṅkhārapaccayā viññāṇa'nti samecca abhisamecca dhammaṁ; 'viññāṇapaccayā nāmarūpanti - nāmarūpapaccayā saḷāyatananti saḷāyatanapaccayā phassoti phassapaccayā vedanāti vedanāpaccayā taṇhāti - taṇhāpaccayā upādānanti upādānapaccayā bhavoti - bhavapaccayā jātīti jātipaccayā jarāmaraṇa'nti samecca abhisamecca dhammaṁ; 'avijjānirodhā saṅkhāranirodho'ti samecca abhisamecca dhammaṁ; 'saṅkhāranirodhā viññāṇanirodho'ti samecca abhisamecca dhammaṁ; viññāṇanirodhā nāmarūpanirodho'ti - nāmarūpanirodhā saḷāyatananirodhoti saḷāyatananirodhā phassanirodhoti phassanirodhā vedanānirodhoti vedanānirodhā taṇhānirodhoti taṇhānirodhā upādānanirodhoti upādānanirodhā bhavanirodhoti bhavanirodhā jātinirodhoti jātinirodhā jarāmaraṇanirodho'ti samecca abhisamecca dhammaṁ; 'idaṁ dukkha'nti samecca abhisamecca dhammaṁ; 'ayaṁ dukkhasamudayo'ti - ayaṁ dukkhanirodhoti - ayaṁ dukkhanirodhagāminīpaṭipadāti samecca abhisamecca dhammaṁ; 'ime āsavā'ti samecca abhisamecca dhammaṁ; 'ayaṁ āsavasamudayo'ti - aya1 āsavanirodhoti - ayaṁ āsavanirodhagāminīpaṭipadāti samecca abhisamecca dhammaṁ, 'ime dhammā abhiññeyyā'ti samecca abhisamecca dhammaṁ, ime dhammā pariññeyyāti - ime dhammā pahātabbāti - ime dhammā bhāvetabbāti ime dhammā sacchikātabbā'ti samecca abhisamecca dhammaṁ; channaṁ phassāyatanānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; 'yaṁ kiñci samudayadhammaṁ, sabbaṁ taṁ nirodhadhamma'nti ñatvā jānitvā tulayitvā tīrayitvā vibhāvayitvā vibhūtaṁ katvā; anissitoti dve nissayā: taṇhānissayo ca diṭṭhinissayo ca. katamo taṇhānissayo? yāvatā taṇhāsaṅkhātena sīmākataṁ odhikataṁ pariyantakataṁ pariggahitaṁ mamāyitaṁ: 'idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca - kevalampi mahāpaṭhaviṁ taṇhāvasena mamāyati, yāvatā aṭṭhasatataṇhāvicaritaṁ, ayaṁ taṇhānissayo.

katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ yāthāvatanti gāho, yāvatā dvāsaṭṭhi diṭṭhigatāni, ayaṁ diṭṭhinissayo. taṇhānissayaṁ pahāya diṭṭhinissayaṁ paṭinissajitvā cakkhuṁ anissito sotaṁ anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādīkatena cetasā viharatīti - ñatvā dhammaṁ anissito.

[bjt page 606] [\x 606/]

sammā so loke irīyānoti - yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvakato āyatiṁ anuppādadhammo, ettāvatāpi sammā [pts page 432] [\q 432/]      loke carati irīyati vattati pāleti yapeti yāpeti; yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti acchinnamūlā tālāvatthukatā anabhāvakatā āyatiṁ anuppādadhammā, ettāvatāpi sammā loke carati viharati irīyati vattati pāleti yapeti yāpetīti sammā so loke irīyāno,

na pihetīdha kassacīti - 'pihā vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ; yassesā pihā taṇhā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā; so kassaci na piheti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti - na pihetīdha kassaci.

tenāha bhagavā:

" sa ce vidvā sa vedagu ñatvā dhammaṁ anissito.
sammā so loke irīyāno na pihetīdha kassacī"ti.

15 - 14
yo dha1 kāme accatari saṅgaṁ loke duraccayaṁ,
na so socati nājjheti chinnasoto abandhano.

yo dha kāme accatari saṅgaṁ loke duraccayanti - 'yo'ti yo sādiso yathā yuto2 yathā vihito yathāpakāro yaṁṭhānaṁpatto3 yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā; kāmāti uddānato4 dve kāmā vatthukāmā ca kilesakāmā ca katame vatthukāmā? manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāpuraṇā, dāsidāsā ajeḷakā kukkuṭasūkarā hatthigavāssavaḷavā, khettaṁ vatthu2 hiraññaṁ suvaṇṇaṁ gāmanigamarājadhāniyo raṭṭhaṁ ca janapado ca koso ca koṭṭhāgāraṁ ca, yaṁ kiñci rajanīyaṁ vattū3 vatthukāmā.

api ca, atītā kāmā, anāgatā kāmā, paccuppannā kāmā, ajjhattā kāmā, bahiddhā kāmā, ajjhattabahiddhā kāmā, hīnā kāmā, majjhimā kāmā, paṇītā kāmā, āpāyikā kāmā, mānusikā kāmā, dibbā kāmā, paccupaṭṭhitā kāmā, nimmitā kāmā, paranimmitā kāmā, animmitā kāmā4, pariggahitā kāmā, apariggahitā kāmā, mamāyitā kāmā, amamāyitā kāmā, sabbe'pi kāmāvacarā dhammā, sabbe'pi rūpāvacarā dhammā, sabbe'pi arūpāvacarā dhammā, taṇhāvatthukā taṇhārammaṇā kamanīyaṭṭhena5 rajanīyaṭṭhena madanīyaṭṭhena kāmā. ime vuccanti vatthukāmā.

katame kilesakāmā? chando kāmo, rāgo kāmo, chandarāgo kāmo: saṅkappo kāmo, rāgo kāmo, saṅkapparāgo kāmo, yo kāmesu kāmacchando, kāmarāgo, kāmanandi, kāmataṇhā, kāmasineho, kāmapariḷāho, kāmamucchā, kāmajjhosānaṁ, kāmogho, kāmayogo, kāmūpādānaṁ, kāmacchandanīvaraṇaṁ.
1. "addasaṁ kāma te mūlaṁ saṅkappā kāma jāyasi,
na taṁ saṅkappayissāmi evaṁ kāma na hehisī1"ti.

ime vuccanti kilesakāmā.

saṅgāti satta saṅgā: rāgasaṅgo dosasaṅgo mohasaṅgo mānasaṅgo diṭṭhisaṅgo kilesasaṅgo duccaritasaṅgo. loketi apāyaloke manussaloke devaloke khandhaloke dhātuloke āyatanaloke; saṅgaṁ loke duraccayanti yo5 kāme ca saṅge ca loke duraccaye durativatte duttare duppatare dussamatikkame dubbinivatte6 atari uttari patari samatikkami vinivattayīti - yo ca kāme accatari saṅgaṁ loke duraccayaṁ.

1. yo ca - mūsī11. 2. yathā vutto - sīmu 11 3. yaṇṭhānappatto - sīmu11. 4. udānato - sīmu11 5. so - sīmu11 6. dubbinivatto - sīmu11. [pts.]

[bjt page 608] [\x 608/]

na [pts page 433] [\q 433/]      so socati nājjhetīti - vipariṇataṁ vatthuṁ na socati; vipariṇatasmiṁ vā vatthusmiṁ na socati; 'cakkhuṁ me1 - viparaṇata'nti na socati; sotaṁ me - ghānaṁ me - jivhā me - kāyo me - rūpā me - saddā me - gandhā me - rasā me - phoṭṭhabbā me - kulaṁ - me gaṇo me āvāso me - lābho me - yaso me - pasaṁsā me sukhaṁ me - cīvaraṁ me - piṇḍapāto me - senāsanaṁ me - gilānapaccayabhesajjaparikkhārā me - mātā me - pitā me - bhātā me - bhaginī me - putto me - dhītā me - mittā me - amaccā me - ñātī me - sālohitā me vipariṇatāti ' na socati, ' na kilamati, na paridevati, na urattāḷiṁ kandati, na sammohaṁ āpajjatīti na socati; nājjhetīti - nājjheti na ajjheti na upanijjhāyati, na nijjhāyati, na pajjhāyati, athavā na jāyati na jīyati na mīyati na cavati na upapajjatīti nājjhetīti - ' na so socati nājjheti.

jinnasoto abandhanoti - 'sotā' vuccati taṇhā: yo rāgo sārāgo anunayo anurodho nandirāgo cittassa sārāgo anunayo anurodho nandi nandirāgo cittassa sārāgo icchā mucchā ajjhosānaṁ gedho paḷigedho5 saṅge paṅko ejā māyā janikā sañjanikā sañjananī sibbanī jālinī saritā visattikā suttaṁ visaṭā āyūhanī6 dutiyā paṇidhi bhavanetti vanaṁ vanatho santhavo sneho apekkhā paṭibandhu 7 āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañcikatā sādukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabalisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ. ;yassesā sotā taṇhā pahīnā succhinnā vūpasantā paṭippassaddhā abhabbuppattikā ñāṇagginā daḍḍhā; so vuccati chinnasoto; abandhanoti rāgabandhanaṁ dosabandhanaṁ mohabandhanaṁ mānabandhanaṁ diṭṭhibandhanaṁ kilesabandhanaṁ duccaritabandhanaṁ, yassetāni bandhanāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni; so vuccati abandhanoti chinnasoto abandhano.

tenāha bhagavā:

"yo' dha kāme accatari saṅgaṁ loke duraccayaṁ,
na so socati nājjheti chinnasoto abandhano"ti.

15 - 15
yaṁ pubbe taṁ visosehi pacchā te māhu kiñcanaṁ
majjhe ce no gahessasi upasanto carissasi.

yaṁ [pts page 434] [\q 434/]      pubbe taṁ visosehīti - atīte saṅkhāre ārabbha ye kilesā uppajjeyyuṁ, te kilese sosehi, visosehi, sukkhāpehi, visukkhāpehi, abījaṁ karohi, pajaha, vinodehi, byantīkarehi, anabhāvaṁ gamehīti evampi - yaṁ pubbe taṁ visosehi. athavā ye atītā kammābhisaṅkhārā avipakkavipākā, te kammābhisaṅkhāre sosehi, visosehi, sukkhāpehi, visukkhāpehi, abījaṁ karohi, pajaha, vinodehi, byantīkarohi, anabhāvaṁ gamehīti evampi - yaṁ pubbe taṁ visosehi.

1. cakkhu me - sīmu11 machasaṁ.

[bjt page 610] [\x 610/]

pacchā te māhu kiñcananti - ' pacchā' vuccati anāgataṁ; anāgate saṅkhāre ārabbha yāni uppajjeyyuṁ rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, imāni kiñcanāni tuyhaṁ mā ahu, mā pāturakāsi, mā janehi, mā sañjanehi, mā nibbattehi, mā abhinibbattehi, pajaha, vinodehi, byantīkarohi, anabhāvaṁ gamehīti - pacchā te māhu kiñcanaṁ.

majjhe ce no gahessasīti - 'majjhaṁ' vuccati paccuppannā rūpā vedanā saññā saṅkhārā viññāṇaṁ, paccuppanne saṅkhāre taṇhāvasena diṭṭhivasena na gahessasi, na uggahessasi, na gaṇhissasi, na parāmasissasi, nābhivadissasi, na ajjhessasi, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahissasi, vinodessasi, byantīkarissasi, anabhāvaṁ gamessasīti - majjhe ce no gahessasi.

upasanto carissasīti - rāgassa santattā samitattā upasamitattā dosassa santattā samitattā upasamitattā - pe -
sabbākusalābhisaṅkhārānaṁ santattā samitattā upasamitattā vūpasamitattā vijjhātattā nibbutattā vigatattā paṭippassaddhattā santo upasanto vūpasanto nibbuto paṭippassaddho carissasi viharissasi irīyissasi vattissasi pālessasi [pts page 435] [\q 435/]      yapissasi yāpessasīti - upasanto carissasi.

tenāha bhagavā:

"yaṁ pubbe taṁ visosehi pacchā te mā'hu kiñcanaṁ,
majjhe ce no gahessasī upasanto carissasī"ti.

15 - 16

sabbaso nāmarūpasmiṁ yassa natthi mamāyitaṁ,
asatā ca na socati sa ve loke na jīyati.

sabbaso nāmarūpasmiṁ yassa natthi mamāyitanti - 'sabbaso'ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ 'sabbaso'ti. nāmanti cattāro arūpino khandhā; rūpanti cattāro ca mahābhūtā catunnañca mahābhūtānaṁ upādāya rūpaṁ; yassāti arahato khīṇāsavassa; mamāyitanti dve mamattā: taṇhāmamattañca diṭṭhimamattañca.

katamaṁ taṇhāmamattaṁ? yāvatā taṇhāsaṁkhātena sīmakataṁ mariyādikataṁ4 odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā5 aṭṭhasatataṇhāvicaritaṁ, idaṁ taṇhāmamattaṁ.

idaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ6 diṭṭhisañeyājanaṁ gāho paṭiggāho7 abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ ' yāthāvata'nti8 gāho yāvatā dvāsaṭṭhi diṭṭhigatāni, idaṁ diṭṭhimamattaṁ. sabbaso nāmarūpasmiṁ yassa natthi na santi na saṁvijjanti nūpalabbhanti pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti - sabbaso nāmarūpasmiṁ yassa natthi mamāyitaṁ.

[bjt page 612] [\x 612/]

asatā ca na socatīti - vipariṇataṁ vā vatthuṁ na socati, vipariṇatasmiṁ va vatthusmiṁ na socati: ' cakkhuṁ me vipariṇata'nti na socati, sotaṁ me - ghānaṁ me - jivhā me - kāyo me - rūpā me - saddā me - gandhā me - rasā me - phoṭṭhabbā me - kulaṁ - me gaṇo me - āvāso me - lābho me - yaso me - pasaṁsā me sukhaṁ me - cīvaraṁ me - piṇḍapāto me - senāsanaṁ me - gilānapaccayabhesajjaparikkhārā me - mātā me - pitā me - bhātā me - bhaginī me - putto me - dhītā me - mittā me - amaccā me - ñātī sālohitā me vipariṇatāti ' na socati, ' na kilamati, na paridevati, na urattāḷiṁ kandati, na sammohaṁ āpajjatīti na evampi asati ca na socati. athavā asatāya dukkhāya vedanāya phuṭṭho pareto samohito samannāgato na socati. na kilamati, na paridevati, na urattāḷiṁ kandati, na sammohaṁ āpajjatīti evampi asatā ca na socati. athavā cakkhurogena phuṭṭho pareto samohito samannāgato na socati, na [pts page 436] [\q 436/]      kilamati, na paridevati, na urattāḷiṁ kandati, na sammohaṁ āpajjatīti evampi asatā ca na socati. athavā, asante asaṁvijjamāne anupalabbhamāne 'ahu vata me, taṁ vata me natthi, siyā vata me, taṁ vatāhaṁ na labhāmī'ti na socati, na kilamati, na paridevati, na urattāḷiṁ kandati, na sammohaṁ āpajjatīti evampi asatā ca na socati.

sa ce loke na jīyatīti - yassa 'mayhaṁ vā idaṁ, paresaṁ vā ida'nti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ atthi, tassa jāti atthi. bhāsitampi hetaṁ:

1. " jiṇṇe rathasse1 maṇikuṇḍale ca
putte ca dāre ca tatheva jiṇṇe, 2
sabbesu bhogesu asevitesu
kasmā na santappasi sokakāle?

2. pubbe'va maccaṁ vijahanti bhogā
macco va ne pubbataraṁ jahāti,
asassatā bhogino3 kāmakāmī
tasmā na socāmahaṁ sokakāle.

3. udeti āpūrati ti cando
atthaṁ gamitvāna4 paleti sūriyo,
viditā mayā sattuka5 lokadhammā
tasmā na sovāmahaṁ sokakāle"ti[a.]

1. jino rathassaṁ - machasaṁ. jino rathassaṁ - [pts]. 2.) jino - machasaṁ.
[a.] jātaka - pañcakanipāta - maṇikuṇḍalajātaka.
3. asassakā bhāvino - sīmu11. asassatā bhāgino - [pts]. 4.) andhaṁ tapetvāna - machasaṁ. 5. aṭṭhaka - sīmu11
[bjt page 614] [\x 614/]

yassa 'mayhaṁ vā idaṁ, paresaṁ vā ida'nti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi, tassa jāti natthi. bhāsitampi hetaṁ: "nandasi samaṇāti? kiṁ laddhā āvusoti? tena hi samaṇa socasīti? kiṁ jīyittha āvusoti? tena hi samaṇa neva nandasi, na socasīti? evamāvusoti. [a.]

4. cirassaṁ [pts page 437] [\q 437/]      vata passāma brāhmaṇaṁ parinibbutaṁ.
anandiṁ anīghaṁ bhikkhuṁ tiṇṇaṁ loke visattika"nti[a]

'sa ve loke na jīyati. '

tenāha bhagavā:
"sabbaso nāmarūpasmiṁ yassa natthi mamāyitaṁ,
asatā ca na socati sa ve loke na jīyatī"ti.

15 - 17
yassa natthi idaṁ meti paresaṁ vāpi kiñcanaṁ,
mamattaṁ so asaṁvindaṁ natthi veti na socati,

yassa natthi idaṁ meti paresaṁ vāpi kiñcananti - 'yassā'ti arahato khīṇāsavassa, yassa mayhaṁ vā idaṁ paresaṁ vā idanti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi, na santi, na saṁvijjati, nūpalabbhati, pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhanti evampi - yassa natthi idaṁ meti paresaṁ vāpi kiñcanaṁ. vuttaṁ hetaṁ bhagavatā: "nāyaṁ bhikkhave kāyo tumhākaṁ, napi aññesaṁ. purāṇamidaṁ bhikkhave kammaṁ abhisaṅkhataṁ abhisaṁcetayitaṁ vedanīyaṁ daṭṭhabbaṁ. tatra bhikkhave sutavā ariyasāvako paṭiccasamuppādaṁ yeva sādhukaṁ yoniso manasikaroti: iti imasmiṁ sati idaṁ hoti, imassuppādā idaṁ uppajjati. imasmiṁ asati idaṁ na hoti, imassa nirodhā idaṁ nirujjhati. yadidaṁ avijjāpaccayā saṅkhārā; saṅkhārapaccayā viññāṇaṁ - pe -
evametassa kevalassa dukkhakkhandhassa samudayo hoti. avijjāya tveva asesavirāganirodhā saṅkhāranirodho - pe -
evametassa kevalassa dukkhakkhandhassa nirodho hotī"ti[b] evampi yassa natthi idaṁ meti paresaṁ vāpi kiñcanaṁ.

[a.] devaputtasaṁyutta - dutiyavagga. [b.] saṁyuttanikāya - kalārakhattiyavagga.

[bjt page 616] [\x 616/]

vuttampi hetaṁ bhagavatā:
1. "suññato [pts page 438] [\q 438/]      lokaṁ avekkhassu
mogharāja sadā sato,
attānudiṭṭhiṁ ūhacca
evaṁ maccutaro siyā.
evaṁ lokaṁ avekkhantaṁ
maccurājā na passatī"ti[a]

evampi - yassa natthi idaṁ meti paresaṁ vāpi kiñcanaṁ. vuttampi hetaṁ bhagavatā: "yaṁ bhikkhave na tumhākaṁ, taṁ pajahatha. taṁ vo pahīnaṁ dīgharattaṁ hitāya sukhāya bhavissati1 kiñca bhikkhave na tumhākaṁ? rūpaṁ bhikkhave na tumhākaṁ, taṁ pajahatha, taṁ vo pahīnaṁ dīgharattaṁ hitāya sukhāya bhavissati. vedanā - saññā - saṅkhārā - viññāṇaṁ na tumhākaṁ, taṁ pajahatha, taṁ vo pahīnaṁ dīgharattaṁ hitāya sukhāya bhavissati. taṁ kiṁ maññatha bhikkhave yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā, daheyya vā, yathā paccayaṁ vā kareyya; api nu tumhākaṁ evamassa: ' amhe jano harati vā, dahati vā, yathā paccayaṁ vā karotī'ti? no hetaṁ bhante. taṁ kissa hetu? na hi no etaṁ bhante attā vā attaniyaṁ vā'ti. evameva kho bhikkhave yaṁ na tumhākaṁ, taṁ pajahatha. taṁ vo pahīnaṁ dīgharattaṁ hitāya sukhāya bhavissati1. kiñca bhikkhave na tumhākaṁ? rūpaṁ bhikkhave na tumhākaṁ, taṁ pajahatha; taṁ vo pahīnaṁ dīgharattaṁ hitāya sukhāya bhavissati. vedanā saññā - saṅkhārā - viññāṇaṁ na tumhākaṁ, taṁ pajahatha; taṁ vo pahīnaṁ dīgharattaṁ hitāya sukhāya bhavissatī"ti[b] evampi - yassa natthi idaṁ meti paresaṁ vāpi kiñcanaṁ.

bhāsitampi hetaṁ:
2. " suddhadhamma2 samuppādaṁ suddhasaṅkhārasantatiṁ.
passantassa yathābhūtaṁ na bhayaṁ hoti gāmaṇi.

3. tiṇakaṭṭhasamaṁ lokaṁ yadā paññāya passati.
nāññā patthayate kiñci aññatra3 paṭisandhiyā"ti [c]

evampi - yassa natthi idaṁ meti paresaṁ vāpi kiñcanaṁ. vajirā [pts page 439] [\q 439/]      bhikkhunī māraṁ pāpimantaṁ etadavoca:

4. "kinnu4 satto'ti paccesi māra diṭṭhigataṁ nu te,
suddhasaṅkhārapuñjo'yaṁ nayidha sattopalabbhati. 5

5. yathāpi aṅgasambhārā hoti saddo ratho iti,
evaṁ khandhesu santesu hoti sattoti sammuti.

1. bhavissatīti - sīmu11 2. suddhāgama - syā. [pts] 3. na aññatra; - sa. pu 4. kaṁ nu - sīmu1 11 5. sattupalabbhati - saṁ [pts].
a. suttanipāta - mogharājasutta. [b.] khandhasaṁyutta - natumhākavagga. [c.] adhimuttattheragāthā.

[bjt page 618] [\x 618/]

6. dukkhameva hi sambhoti dukkhaṁ tiṭṭhati venti ca,
nāññatra; dukkhā sambhoti nāññaṁ dukkhā nirujjhatī"ti [a]

evampi - yassa natthi idaṁ meti paresaṁ vāpi kiñcanaṁ. "evameva kho bhikkhave bhikkhu rūpaṁ samannesati, yāvatā rūpassa gati. vedanaṁ saññaṁ - saṅkhāre - viññāṇaṁ samannesati, yāvatā viññāṇassa gati. tassa rūpaṁ samannesato yāvatā rūpassa gati, vedanaṁ - saññaṁ - saṅkhāre - viññāṇaṁ samannesato yāvatā viññāṇassa gati, yampissa hoti ahanti vā mamanti vā asmīti vā, tampi tassa na hotī"ti[a.] evampi - yassa natthi idaṁ meti paresaṁ vāpi kiñcanaṁ. āyasmā ānando bhagavantaṁ etadavoca: "suñño loko suñño lokoti bhante vuccati, kittāvatā nu kho bhante suñño loko'ti vuccatī'ti? yasmā kho ānanda, suññaṁ attena vā attaniyena vā, tasmā suñño loko'ti vuccati. kiñcānanda suññaṁ attena vā attaniyena vā? cakkhuṁ kho ānanda suññaṁ attena vā attaniyena vā. rūpā suññā - cakkhuviññāṇaṁ suññaṁ - cakkhusamphasso suñño - yadidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā, tampi suññaṁ - sotaṁ suññaṁ - saddā suññā - ghānaṁ suññaṁ - gandhā suññā - jivhā suññā - rasā suññā - kāyo suñño - phoṭṭhabbā suññā - mano suñño - dhammā suññā - mano - viññāṇaṁ suññaṁ - manosamphasso suñño - yadidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ [pts page 440] [\q 440/]      vā, tampi suññaṁ attena vā attaniyena vā. yasmā kho ānanda, suññaṁ attena vā attaniyena vā tasmā suñño loko'ti vuccatī"ti [c] evampi - yassa natthi idaṁ meti paresaṁ vāpi kiñcanaṁ.

mamattaṁ so asaṁvindanti - ' mamattā'ti dve mamattā: taṇhāmamattaṁ diṭṭhimamattañca katamaṁ taṇhāmamattaṁ? yāvatā taṇhāsaṁkhātena sīmakataṁ mariyādīkataṁ odhikataṁ pariyantakataṁ pariggahitaṁ mamāyitaṁ idaṁ mamaṁ etaṁ mamaṁ ettakaṁ mamaṁ ettāvatā mamaṁ mamarūpā saddā gandhā rasā phoṭṭhabbā attharanā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhaṁ janapado koso ca koṭṭhāgāraṁ ca kevalampi mahāpaṭhaviṁ taṇhāvasena mamāyati. yāvatā aṭṭhasatataṇhāvicaritaṁ. idaṁ taṇhāmamattaṁ.

katamaṁ diṭṭhimamattaṁ? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi, yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ 'yāthāvata'nti gāho yāvatā dvāsaṭṭhi diṭṭhigatāni, idaṁ diṭṭhimamattaṁ. taṇhāmamattaṁ pahāya diṭṭhimamattaṁ paṭinissajitvā mamattaṁ avindanto asaṁvindanto anadhigacchanto appaṭilabhantoti - mamattaṁ so asaṁvindaṁ.

natthi meti na socatīti = vipariṇataṁ vā vatthuṁ na socati; vipariṇatasmiṁ vā vatthusmiṁ na socati. cakkhu me vipariṇatanti na socati. sotaṁ me - ghānaṁ me - jivhā me - kāyo me - rūpā me - saddā me - gandhā me - rasā me - phoṭṭhabbā me - kulaṁ me - gaṇo me - āvāso me lābho me - yaso me - pasaṁsā me sukhaṁ me - cīvaraṁ me - piṇḍapato me - senāsanaṁ me - gilānapaccayabhesajjaparikkhāro me - mātā me - pitā me - bhātā me - bhaginī me putto me - dhītā me - mittā me - amaccā me - ñātakā me - sālohitā me vipariṇatā'ti na socati; na kilamati; na paridevati; na urattāḷiṁ kandati; sammohaṁ āpajjatīti - natthi meti na socati.

tenāha bhagavā:

"yassa natthi idaṁ meti paresaṁ vāpi kiñcanaṁ,
mamattaṁ so asaṁvindaṁ natthi meti na socatī"ti.

[a.] bhikkhūnīsaṁyutta. [b.] saṁyuttanikāya - āsīvisavagga. [c.] saṁyuttanikāya - chantavagga.

[bjt page 620] [\x 620/]
15 - 18
aniṭṭhūrī1 ananugiddho anejo sabbadhī samo,
tamānisaṁsaṁ pabrūmi pucchito avikampinaṁ.

aniṭṭhurī ananugiddho anejo sabbadhi samoti - katamaṁ niṭṭhuriyaṁ? idhekacco niṭṭhuriyo hoti paralābhasakkāragarukāramānanavandanapūjanāsu, issati usūyati issaṁ bandhati; yaṁ evarūpaṁ niṭṭhuriyaṁ niṭṭhuriyakammaṁ issā issāyanā issāyitattaṁ usūyā usūyanā usūyāyitattaṁ, idaṁ vuccati niṭṭhuriyaṁ. yassetaṁ niṭṭhuriyaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ; so vuccati aniṭṭhurīti. ananugiddhoti 'gedho vuccati taṇhā, yo rāgo sārāgo anunayo anurodho nandi nandirāgo, cittassa sārāgo icchā mucchā ajjhosānaṁ, gedho paḷigedho saṅgo paṅko ejā māyā janikā sañjananī sibbanī jālinī saritā visattikā suttaṁ visatā āyūhanī dutiyā paṇidhi bhavanetti vanaṁ vanatho santhavo sneho apekkhā paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ, loluppaṁ loluppāyanā loluppāyitattaṁ, pucchañcikatā sā kamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māraviso, taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ' yasseso [pts page 441] [\q 441/]      gedho pahīno samucchinno vūpasantaṁ paṭippassaddhaṁ abhabbuppattikaṁ ñāṇagginā daḍḍho, so vuccati ananugiddho. so rūpe agiddho sadde agiddho gandhe agiddho, rase agiddho, phoṭṭhabbe agiddho, kule gaṇe āvāse lābhe yase passāyaṁ sukho, cīvare piṇḍapāte senāsane gilānapaccayabhesajjaparikkhāre, kāmadhātuyā rūpadhātuyā arūpadhātuyā, kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu agiddho agathito2 amucchito anajjhopanno vītagedho vigatagedho cattagedho vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītībhūto sukhapaṭisaṁvedī brahmabhūtena attanā viharatīti aniṭṭhurī ananugiddho.

anejo sabbadhi samoti - 'ejā 'vuccati taṇhā; yo rāgo sārāgo anunayo anurodho nandi nandirāgo, cittassa sārāgo icchā mucchā ajjhosānaṁ, gedho paḷigedho saṅgo paṅko ejā māyā janikā sañjananī sibbanī jālinī saritā visattikā suttaṁ visatā āyūhanī dutiyā paṇidhi bhavanetti vanaṁ vanatho santhavo sneho apekkhā paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ, loluppaṁ loluppāyanā loluppāyitattaṁ, pucchañcikatā sā kamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māraviso, taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ' yasse'sā ejā taṇhā pahīnā samucchinnā vūpasanto paṭippassaddho abhabbuppattiko ñāṇagginā daḍḍhā, so vuccati anejo. ejāya pahīnattā anejo. ejāya pahīnattā anejo. so lābhe'pi na iñjati, alābhepi na iñjati yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati, na vedhati, nappavedhati, na sampavedhatīti - anejo. sabbadhi samoti sabbaṁ vuccati dvādasāyatanāni: cakkhu ce va3 rūpā ca saddhā ca gandhā ca rasā ca phoṭṭhabbā ca mano ceva dhammā ca. yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato āyatiṁ anuppādadhammo, so vuccati sabbadhi samo. so sabbattha tādī sabbattha majjhatto sabbattha upekkhakoti - anejo sabbadhi samo.

1. anuddhari - pu. 2. agadhito - sīmu11. machasaṁ 3. cakkhuñceva - sīmu.

[bjt page 622] [\x 622/]
tamānisaṁsaṁ pabrūmi pucchito avikampinanti - avikampinaṁ puggalaṁ puṭṭho pucchito yācito ajjhesito pasādito ime cattāro ānisaṁse pabrūmi: so aniṭṭhurī ananugiddho anejo sabbadhi samoti brūmi ācikkhāmi desehi paññapehi paṭṭhapehi vivara vibhaja uttānīkarohi pakāsemīti - tamānisaṁsaṁ pabrūmi pucchito avikampinaṁ.

tenāha bhagavā:

"aniṭṭhurī ananugiddho anejo sabbadhi samo,
tamānisaṁsaṁ pabrūmi pucchito avikampina"nti.

15 - 19

anejassa [pts page 442] [\q 442/]      vijānato natthi kāci nisaṅkiti, 1
virato so viyārambhā 2 khemaṁ passati sabbadhi.

anejassa vijānatoti - 'ejā' vuccati taṇhā; yo rāgo sārāgo anunayo anurodho nandi nandirāgo, cittassa sārāgo icchā mucchā ajjhosānaṁ, gedho paḷigedho saṅgo paṅko ejā māyā janikā sañjananī sibbanī jālinī saritā visattikā suttaṁ visatā āyūhanī dutiyā paṇidhi bhavanetti vanaṁ vanatho santhavo sneho apekkhā paṭibandhu āsā āsiṁsanā āsiṁsitattaṁ, rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā, jappā pajappā abhijappā jappanā jappitattaṁ, loluppaṁ loluppāyanā loluppāyitattaṁ, pucchañcikatā sā kamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māraviso, taṇhānadī taṇhājālaṁ taṇhāgaddulaṁ taṇhāsamuddo, abhijjhā lobho akusalamūlaṁ' yasse'sā evaṁ taṇhā pahīnā samucchinnā vūpasantaṁ paṭippassaddhaṁ abhabbuppattikaṁ ñāṇagginā daḍḍhā; so vuccati anejo. ejāya pahīnattā anejo. so lābhepi na iñjati. alābhepi na iñjati. yasepi na iñjati. ayasepi na iñjati. pasaṁsāyapi na iñjati. nindāyapi na iñjati. sukhepi na iñjati. dukkhepi na iñjati. na calati na vedhati. na sampavedhati. anejassa vijānatoti - vijānato paṭivijānato paṭivijjhato, "sabbe saṅkhārā dukkhā'ti samecca abhisamecca dhammaṁ; ' sabbe dhammā anattā'ti samecca abhisamecca dhammaṁ; ' avijjāpaccayā saṅkhārā'ti samecca abhisamecca dhammaṁ; ' saṅkhārapaccayā viññāṇa'nti samecca abhisamecca dhammaṁ; ' viññāṇapaccayā nāmarūpanti - nāmarūpapaccayā saḷāyatananti - saḷāyatanapaccayā phassoti - phassapaccayā vedanāti - vedanāpaccayā taṇhāti - taṇhāpaccayā upādānanti - upādānapaccayā bhavoti - bhavapaccayā jātīti - jātipaccayā jarāmaraṇa'nti samecca abhisamecca dhammaṁ; 'avijjānirodhā saṅkhāranirodho'ti samecca abhisamecca dhammaṁ; 'saṅkhāranirodhā viññāṇanirodho'ti samecca abhisamecca dhammaṁ; viññāṇanirodhā nāmarūpanirodho'ti - nāmarūpanirodhā saḷāyatananirodhoti saḷāyatananirodho phassanirodhoti - phassanirodhā vedanānirodhoti vedanānirodhā taṇhānirodhoti taṇhānirodhā upādānanirodhoti - upādānanirodhā bhavanirodhoti - bhavanirodhā jātinirodhoti - jātinirodhā jarāmaraṇanirodho'ti samecca abhisamecca dhammaṁ; ' idaṁ dukkha'nti samecca abhisamecca dhammaṁ; 'ayaṁ dukkhasamudayo'ti - ayaṁ dukkhanirodhoti - ayaṁ dukkhanirodhagāminīpaṭipadāti samecca abhisamecca dhammaṁ; 'ime āsavā'ti samecca abhisamecca dhammaṁ; ' ayaṁ āsavasamudayo'ti - ayaṁ āsavanirodhoti - ayaṁ āsavanirodhagāminīpaṭipadāti samecca abhisamecca dhammaṁ, 'ime dhammā abhiññeyyā'ti samecca abhisamecca dhammaṁ, ime dhammā pariññeyyāti - ime dhammā pahātabbāti - ime dhammā bhāvetabbāti - ime dhammā sacchikātabbā'ti samecca abhisamecca dhammaṁ; channaṁ phassāyatanānaṁ samudayañca atthaṁgamañca assādañca ādīnavañca nissaraṇañca samecca abhisamecca dhammaṁ; pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca samecca abhisamecca dhammaṁ; ' yaṁ kiñci samudayadhammaṁ; sabbaṁ taṁ nirodhadhamma'nti jānato ājānato vijānato paṭivijānato paṭivijjhatoti - anejassa vijānato.

natthi kāci nisaṁkhitīti - ' nisaṁkhitiyo' vuccanti puññābhisaṅkhāro apuññābhisaṅkhāro āneñjābhisaṅkhāro; yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvakatā āyatiṁ anuppādadhammā, ettāvatā nisaṁkhitiyo natthi, na santi, na saṁvijjanti, nūpalabbhanti; pahīnā samucchinnā vūpasantā paṭippassaddhā abhabbuppattikā ñāṇagginā daḍḍhātinatthi kāci nisaṁkhiti.

1. visaṁkhiti - saṁ tisaṁkhati - machasaṁ 2. viriyārambhā - machasaṁ [a.] dhammasaṅgaṇi - nikkhepakaṇḍa, khuddakavatthuvibhaṅga.
[bjt page 624] [\x 624/]
[half page missing]
anejassa vijānato natthī kāci nisaṁkhiti,
virato so viyārambhā khemaṁ passati sabbadhīti.

15 - 20
na samesu na omesu na ussesu vadate2 muni,
santo so vītamacchero nādeti na nirassatī'ti (bhagavā).

na samesu na omesu na ussesu vadate munīti - 'monaṁ' vuccati ñāṇaṁ, yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tena ñāṇena samannāgato muni monappattoti.

tīṇi moneyyāni: kāyamoneyyaṁ vacīmoneyyaṁ manomoneyyaṁ. katamaṁ kāyamoneyyaṁ? tividhānaṁ kāyaduccaritānaṁ pahānaṁ kāyamoneyyaṁ. tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṁkhārānirodho catutthajjhānasamāpatti kāyamoneyyaṁ. idaṁ kāyamoneyyaṁ.

katamaṁ vacīmoneyyaṁ? catubbidhānaṁ vacīduccaritānaṁ pahānaṁ vacīmoneyyaṁ, vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ. vacīsaṁkhāranirodho dutiyajjhānasamāpatti vacīmoneyyaṁ. idaṁ vacīmoneyyaṁ.

katamaṁ manomoneyyaṁ? tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṁkhāranirodho saññāvedayitanirodhasamāpatti manomoneyyaṁ. idaṁ manomoneyyaṁ.

5. ''kāyamuniṁ vācāmuniṁ manomunimanāsavaṁ,
muniṁ moneyyasampannaṁ āhu sabbappahāyinaṁ.

6. kāyamuniṁ vācāmuniṁ manomunimanāsavaṁ
muniṁ moneyyasampannaṁ āhu ninhātapāpaka''nti.

imehi tīhi moneyyehi dhammehi samannāgato cha munino: agāramunino anagāramunino sekhamunino asekhamunino paccekamunino munimuninoti.
[a.] dhammasaṅgaṇi niddesavāra. [b.] tikaṅguttara - āpāyikavagga [c.] itivuttaka - dutiyavagga.

katame agāramunino? ye te agārikā diṭṭhapadā viññātasāsanā, ime agāramunino. katame anagāramunino? ye te pabbajitā diṭṭhapadā viññātasāsanā, ime anagāramunino. satta sekhā sekhamunino. arahanto asekhamunino. paccekabuddhā paccekamunino. munimunino vuccanti tathāgatā arahanto sammāsambuddhā.

7. ''na monena muni hoti mūḷharūpo aviddasu,
yo ca tulaṁ va paggayha varamādāya paṇḍito.

8. pāpāni parivajjeti sa munī tena so munī,
yo munāti ubho loke munī tena pavuccatī. ''

9. ''asatañca satañca ñatvā dhammaṁ
ajjhattaṁ bahiddhā ca sabbaloke,
[pts page 443] [\q 443/]      pūjito yo
saṅgajālamaticca so munī.

muni seyyohamasmīti vā, sadisohamasmīti vā, hīnohamasmīti vā na vadati, na katheti, na bhaṇati, na dīpayati, na voharatīti - na samesu na omesu na ussesu vadate muni.

santo so vītamaccheroti - 'santo'ti rāgassa santattā samitattā santo, dosassa - mohassa santo kodhassa - upanāhassa - makkhassa - paḷāsassa - issāya macchariyassa - māyāya - sāṭheyyassa - thambhassa - sārambhassa - mānassa - atimānassa madassa - pamādassa - sabbakilesānaṁ - sabbaduccaritānaṁ - sabbadarathānaṁ sabbapariḷāhānaṁ - sabbasantāpānaṁ - sabbākusalābhisaṅkhārānaṁ santattā samitattā vūpasamitattā vijjhātattā nibbuto paṭippassaddhoti [pts page 444  [\q 444/]     ']santo so; vītamaccheroti pañca macchariyāni: āvāsamacchariyaṁ vūpasantā paṭippassaddhā abhabbuppattikā ñāṇagginā daḍḍhāti gāho. idaṁ vuccati macchariyaṁ; yassetaṁ macchariyaṁ pahīnaṁ samucchinnaṁ vūpasantipaṭippassaddhā abhabbuppattikā ñāṇagginā daḍḍhaṁ; so vuccati vītamaccharo vigatamaccharo cattamaccharo vantamaccharo muttamaccharo pahīnamaccharo paṭinissaṭṭhamaccharoti - santo so vītamacchero.

1. mañjussaro - syā 2 pana - sīmu 11

[bjt page 626] [\x 626/]

nādeti na nirassatīti bhagavāti - 'nādetī'ti rūpaṁ nādiyati, na upādiyati, na gaṇhāti, na parāmasati, nābhinivisati. vedanaṁ - saññaṁ - saṅkhāre - viññāṇaṁ - gatiṁ - uppattiṁ paṭisandhiṁ - bhavaṁ - saṁsāraṁ - vaṭṭaṁ nādiyati, na upādiyati, na gaṇhāti, na parāmasati, nābhinivisatīti - nādeti; na nirassatīti rūpaṁ na pajahati, na vinodeti, na byantīkaroti, na anabhāvaṁ gameti. vedanaṁ - saññaṁ - saṅkhāre - viññāṇaṁ - gatiṁ uppattiṁ - paṭisandhiṁ - bhavaṁ - saṁsāraṁ - vaṭṭaṁ na pajahati, na vinodeti na byantīkaroti, anabhāvaṁ gameti; bhagavāti gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggadiṭṭhīti bhagavā; bhaggamānoti bhagavā; bhaggakaṇṭakoti1 bhagavā; bhaggakilesotī bhagavā; bhaji vibhaji paṭivibhaji dhammaratananti bhagavā; bhavānaṁ antakaroti bhagavā; bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññe vanapatthāni pantāni senāsanāti appasaddāni appanigghosāni vijanātāni manussarāhaseyyāni paṭisallānasāruppānīti bhagavā; bhāgī vā bhagavā vīvarapiṇḍapātasenāsanagilānapaccayabhesajjaparikkhārānanti bhagavā; bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā; bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā; bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā; bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā; 'bhagavā'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ 'bhagavā'ti - nādeti na nirassatīti bhagavā'ti.

tenāha bhagavā:
" na samesu na omesu na ussesu vadate muni,
santo so vītamacchero nādeti na nirassatī'ti bhagavā"ti

attadaṇḍasuttaniddeso samatto paṇṇarasamo.
16.
sāriputtasuttaniddeso.

atha sāriputtasuttaniddeso vuccati:

16 - 1
na [pts page 445] [\q 445/]      me diṭṭho ito pubbe
(iccāyasmā sāriputto)
na suto uda kassaci,
evaṁ vagguvado satthā
tusitā gaṇimāgato.

na me diṭṭho ito pubbeti ito pubbe me mayā na diṭṭhapubbo so bhagavā iminā cakkhunā iminā attabhāvena; yadā bhagavā tāvatiṁsabhavane pāricchattakamūle paṇḍukambalasilāyaṁ vassaṁ vuttho devagaṇaparivuto majjhe maṇimayena sopānena saṅkassanagaraṁ otiṇṇo, imaṁ dassanaṁ pubbe na diṭṭhoti 'na me diṭṭho ito pubbe'.

iccāyasmā sāriputtoti - ' iccā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāmetaṁ 'iccā'ti. āyasmāti piyavacanaṁ garuvacanaṁ sagāravasappatissavacanametaṁ ' āyasmā'ti. sāriputtoti tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpoti - iccāyasmā sāriputto.

[bjt page 628] [\x 628/]
na suto uda kassacīti - 'nā'ti paṭikkhepo; udāti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāmetaṁ udāti; kassacīti kassaci khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti - na suto uda kassaci.

evaṁ [pts page 446] [\q 446/]      vagguvado satthāti - evaṁ vagguvado madhuravado pemanīyavado hadayaṅgamavado karavīkarutamañjughoso. 1 aṭṭhaṅgasamannāgato ko pana tassa bhagavato mukhato ghoso niccharati: vissaṭṭho ca viññeyyo ca mañju ca savanīyo va bindu ca avisārī ca gambhīro ca ninnādī ca yathāparisaṁ kho pana so bhagavā sarena viññāpeti. na assa bahiddhā parisāya ghoso niccharati. brahmassaro kho pana so bhagavā karavīkabhāṇīti evaṁ vagguvado. satthāti satthā bhagavā satthavāho; yathā satthavāho satte kantāraṁ tāreti, dubhikkhakantāraṁ tāreti, nirudakakantāraṁ tāreti, uttāreti, nittāreti, patāreti, khemantabhūmiṁ sampāpeti, evamevaṁ bhagavā satthavāho satte kantāraṁ tāreti; jātikantāraṁ tāreti, jarākantāraṁ tāreti, byādhikantāraṁ tāreti, maraṇakantāraṁ tāreti, sokakantāraṁ tāreti, paridevakantāraṁ tāreti, dukkhakantāraṁ tāreti, domanassūpāyāsakantāraṁ tāreti, rāgakantāraṁ tāreti, dosa - moha - māna - diṭṭhi - kilesaduccaritakantāraṁ tāreti, rāgagahanaṁ tāreti, dosagahanaṁ tāreti, mohagahanaṁ tāreti, mānagahanaṁ tāreti, diṭṭhigahanaṁ tāreti, kilesagahanaṁ - duccaritagahanaṁ tāreti, uttāreti, nittāreti, patāreti; khemantaṁ amataṁ nibbānaṁ sampāpetīti evampi bhagavā satthavāho. athavā bhagavā netā vinetā anunetā paññāpetā nijjhāpetā pekkhetā pasādetāti evampi bhagavā satthavāho. athavā bhagavā anuppannassa maggassa uppādetā asañjātassa maggassa sañjanetā anakkhātassa maggassa akkhātā maggaññū maggavidū maggakovido; maggānugā ca panassa2 etarahi sāvakā viharanti pacchā samannāgatāti evampi bhagavā satthavāhoti - evaṁ vagguvado satthā.

1. mañjussaro - syā 2. pana - sīmu. 11.

[bjt page 630] [\x 630/]

tusitā gaṇimāgatoti - bhagavā tusitā kāyā cavitvā sato sampajāno mātukucchiṁ okkantoti evampi tusitā gaṇimāgato; athavā [pts page 447] [\q 447/]      devā vuccanti tusitā; te tuṭṭhā santuṭṭhā attamanā pamuditā pītisomanassajātā; devalokato gaṇiṁ āgatoti evampi tusitā gaṇimāgato; atha vā arahanto vuccanti tusitā. te tuṭṭhā santuṭṭhā attamanā paripuṇṇasaṅkappā. arahantānaṁ gaṇiṁ āgatoti evampi tusitā gaṇimāgato; 'gaṇī'ti gaṇī bhagavā; gaṇācariyoti gaṇī; gaṇassa satthāti gaṇī; gaṇaṁ pariharatīti gaṇī; gaṇaṁ ovadatīti gaṇī; gaṇamanusāsatīti gaṇī; visārado gaṇaṁ upasaṅkamatīti gaṇī; gaṇossa1 sussūsati sotaṁ odahati aññā cittaṁ upaṭṭhapetīti gaṇī; gaṇaṁ akusalā uṭṭhāpetvā kusale patiṭṭhāpetīti gaṇī; bhikkhugaṇassa gaṇī. bhikkhunīgaṇassa gaṇī, upāsakagaṇassa gaṇī, upāsikāgaṇassa gaṇī, rājagaṇassa gaṇī, khattiyagaṇassa - brāhmaṇagaṇassa - vessagaṇassa - suddagaṇassa - devagaṇassa - brahmagaṇassa2 gaṇī, saṅghī, gaṇī, gaṇācariyo; āgatoti āgato upāgato samūpāgato sampatto3 saṅkassanagaranti - tusitā gaṇimāgato.

tenāha thero sāriputto:

" na me duṭṭho ito pubbe
(iccāyasmā sāriputto)
na suto uda kassaci,
evaṁ vagguvado satthā
tusitā gaṇimāgato"ti.

16 - 2

sadevakassa lokassa
yathā dissati cakkhumā,
sabbaṁ tamaṁ vinodetvā
ekova ratimajjhagā.

sadevakassa lokassāti - sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāyāti - sadevakassa lokassa.

yathā dissati cakkhumāti - yathā bhagavantaṁ tāvatiṁsabhavane pāricchattakamūle paṇḍakambalasilāyaṁ nisinnaṁ dhammaṁ desentaṁ devatā passanti; tathā manussā passanti; yathā manussā passanti, [pts page 448] [\q 448/]      tathā devatā passanti; yathā devānaṁ dissati, tathā manussānaṁ dissati; yathā manussānaṁ dissati, tathā devānaṁ dissatīti evampi yathā dissati cakkhumā. yathā vā pane'ke bhonto samaṇabrāhmaṇā adantā dantavaṇṇena dissanti, asantā santavaṇṇena dissanti, anupasantā upasantavaṇṇena dissanti, anibbutā nibbutavaṇṇena dissanti.

1. gaṇassa - sa 2. brāhmaṇagaṇassa - sīmu. 11 3. samupapanno sīmu. - machasaṁ

[bjt page 632] [\x 632/]

1. " patirūpako mattikākuṇḍalova
lohaḍḍhamāsova suvaṇṇachanno,
caranti loke parivārachannā
anto asuddhā bahi sobhamānā"ti[a.]

na bhagavā evaṁ dissati. bhagavā bhūtena tacchena tathena yāthāvena aviparītena sabhāvena danto dantavaṇṇena dissati, santo santavaṇṇena dissati, upasanto upasantavaṇṇena dissati, nibbuto nibbutavaṇṇena dissati; akappitairiyāpathā ca buddhā bhagavanto paṇidhisampaṇṇāti evampi - yathā dissati cakkhumā. athavā bhagavā visuddhasaddo gatakittisaddasiloko nāgabhavane ca supaṇṇabhavane ce yakkhabhavane ca asurabhavane ca gandhabbabhavane ca mahārājabhavane ca indabhavane ca brahmabhavane ca devabhavane va ediso ca tādiso ca tato ca bhiyyoti evampi - yathā dissati cakkhumā. athavā bhagavā dasahi balehi samannāgato catuhi vesārajjehi catuhi paṭisambhidāhi chahi abhiññāhi chahi buddhadhammehi tejena ca balena ca guṇena ca viriyena ca paññāya ca dissati ñāyati 'paññāyati.

2. "dūre santo pakāsenti himavantova pabbato,
asantettha na dissanti ratti khittā yathā sarā"[b]

evampi yathā dissati cakkhumā. cakkhumāti bhagavā pañcahi cakkhūhi cakkhumā: maṁsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā.

kathaṁ [pts page 449] [\q 449/]      bhagavā maṁsacakkhunāpi cakkhumā? maṁsacakkhumhi bhagavato pañca vaṇṇā saṁvijjanti: nīlo ca vaṇṇo pītako ca vaṇṇo lohitako ca vaṇṇo kaṇho ca vaṇṇo odāto ca vaṇṇo. akkhilomāni ca bhagavato - yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ ummāpupphasamānaṁ. tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ. ubhato akkhikūṭāni bhagavato lohitakāni honti sulohitakāni, pāsādikāni dassaneyyāni indagopakasamānāni. majjhe kaṇhaṁ hoti sukaṇhaṁ alūkhaṁ siniddhaṁ1 pāsādikaṁ dassaneyyaṁ addāriṭṭhakasamānaṁ. 2 tassa parato odātaṁ hoti suodātaṁ setaṁ paṇḍaraṁpāsādikaṁ dassaneyyaṁ osadhītārakāsamānaṁ. tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.

[a.] kosalasaṁyutta - dutiyavagga. [b.] dhammapada - pakiṇṇakavagga.
1. suddhaṁ - machasaṁ. sīmu11 2. bhaddāriṭṭhakasamānaṁ - sa.

[bjt page 634] [\x 634/]

yadā hi caturaṅgasamannāgato andhakāro hoti: suriyo ca atthaṅgato hoti, kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti, evarūpepi caturaṅgasamannāgato andhakāre samantā yojanaṁ passati. natthi so kuḍḍo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya, ekañce tilaphalaṁ nimittaṁ katvā tilavāhe pakkhipeyya, taññeva tilaphalaṁ uddhareyya. evaṁ parisuddhaṁ bhagavato pākatikaṁ maṁsacakkhu. evaṁ bhagavā maṁsacakkhunāpi cakkhumā.

kathaṁ bhagavā dibbena cakkhunāpi2 cakkhumā? bhagavā dibbena cakkhunā visuddhena atikkantamānusakena sate passati cavamāne uppajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti: [pts page 450] [\q 450/]      ime vata bhonto sattā kāyaduccaritena samannāgatā, vacīduccaritena samannāgatā, manoduccaritena samannāgatā ariyānaṁ upavādakā, micchādiṭṭhikā, micchādiṭṭhikammasamādānā; te kāyassa bhedā parammaraṇā apāyaṁ duggatiṁ vinipātaṁ nirayaṁ upapannā. ime vā pana bhonto sattā kāyasucaritena samannāgatā, vacīsucaritena samannāgatā, manosucaritena samannāgatā, ariyānaṁ anupavādakā, sammādiṭṭhikā, sammādiṭṭhikammasamādānā; te kāyassa bhedā parammaraṇā sugatiṁ saggaṁ lokaṁ upapannā'ti. iti dibbena cakkhunā visuddhena atikkantamānusakena satte passati cavamāne uppajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti. ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsatimpi lokadhātuyo passeyya, tiṁsampi lokadhātuyo passeyya, cattāḷīsampi lokadhātuyo passeyya, paññāsampi lokadhātuyo passeyya, sahassimpi cūlanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassimpi mahāsahassiṁ lokadhātuṁ passeyya. yāvatakaṁ pana ākaṅkheyya, tāvatakaṁ passeyya. evaṁ parisuddhaṁ bhagavato dibbacakkhu. evaṁ bhagavā dibbena cakkhunāpi cakkhumā.

kathaṁ bhagavā paññācakkhunāpi cakkhumā? bhagavā mahāpañño puthupañño hāsupañño javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño purisadhorayho [pts page 451] [\q 451/]      anantañāṇo anantatejo

1. yadāpi - machasaṁ, sīmu11 2. cakkhunā - sīmu11.

[bjt page 636] [\x 636/]
anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā. so hi bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido. maggānugā ca pana etarahi sāvakā viharanti pacchā samannāgatā. so hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto1 brahmabhūto, vattā pavattā atthassa ninnetā amatassa dātā dhammassamī tathāgato.

natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya. atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti, yaṁ kiñci ñeyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho, sabbaṁ taṁ anto buddhañāṇe parivattati. sabbaṁ kāyakammaṁ buddhassa bhagavato ñāṇānuparivatti, sabbaṁ vacīkammaṁ - sabbaṁ manokammaṁ buddhassa bhagavato ñāṇānuparivatti. atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ. yāvatakaṁ ñeyyaṁ tāvatakaṁ ñāṇaṁ. yāvatakaṁ ñāṇaṁ tāvatakaṁ ñeyyaṁ ñeyyapariyantikaṁ ñāṇaṁ, ñāṇapariyantikaṁ ñeyyaṁ. √eyyaṁ atikkamitvā ñāṇaṁ nappavattati. √āṇaṁ atikkamitvā ñeyyapatho natthi. aññamaññapariyantaṭṭhāyino te dhammā. yathā dvinnaṁ samuggapaṭalānaṁ sammā phussitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino honti; evamevaṁ buddhassa bhagavato ñeyyañca ñāṇañca aññamaññapariyantaṭṭhāyino: yāvatakaṁ [pts page 452] [\q 452/]      ñeyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ ñeyyaṁ. √eyyapariyantikaṁ ñāṇaṁ, ñāṇapariyantikaṁ ñeyyaṁ. √eyyaṁ atikkamitvā ñāṇaṁ nappavattati, ñāṇaṁ atikkamitvā ñeyyapatho natthi. aññamaññapariyantaṭṭhāyino te dhammā.

sabbadhammesu buddhassa bhagavato ñāṇaṁ pavattati. sabbe dhammā buddhassa bhagavato āvajjanapaṭibaddhā, ākaṅkhāpaṭibaddhā, manasikārapaṭibaddhā, cittuppādapaṭibaddhā.

1. maggabhūto - sīmu. 11
[bjt page 638] [\x 638/]

sabbasattesu buddhassa bhagavato ñāṇaṁ pavattati. sabbe sa sattānaṁ bhagavā āsayaṁ jānāti anusayaṁ jānāti, caritaṁ jānāti. adhimuttiṁ jānāti. apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte jānāti. sadevako loko samārako sabrahmako sassamaṇabrāhmaṇī pajā sadevamanussā anto buddhañāṇe parivattati. yathā ye keci macchakacchapā antamaso timitimiṅgalaṁ upādāya anto mahāsamudde parivattanti, evameva sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. yathā ye keci pakkhī antamaso garuḷaṁ venateyyaṁ upādāya ākāsassa padese parivattanti, evameva yepi te sāriputtasamā paññāya. tepi buddhañāṇassa padese parivattanti buddhaññāṇaṁ devamanussānaṁ paññaṁ pharitvā abhibhavitvā tiṭṭhati. yepi te khattīyapaṇḍitā brāhmaṇapaṇḍitā gahapatipaṇḍitā. samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhe abhisaṅkharitvā tathāgataṁ upasaṅkamitvā pucchanti: gūḷhāni ca paṭicchannāni ca. kathitā vissajjitāva te pañhā bhagavatā honti niddiṭṭhakāraṇā. upakkhittakāva te bhagavato sampajjanti. atha kho bhagavā'va tattha atirocati yadidaṁ [pts page 453] [\q 453/]      paññāyāti. evaṁ bhagavā paññācakkhunāpi cakkhumā.

kathaṁ bhagavā buddhacakkhunāpi cakkhumā? bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekaccena paralokavajjabhayadassāvino viharante. seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekacce uppalāni vā padumāni vā puṇḍarīkāni vā udake jātāni udake saṁvaddhāni udakānuggatāni anto nimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaddhāni udakā accuggamma tiṭṭhanti anupalittāni udakena, evamevaṁ bhagavā buddhacakkhunā lokaṁ olokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante.

[bjt page 640] [\x 640/]

jānāti bhagavā ayaṁ puggalo rāgacarito, ayaṁ dosacarito, ayaṁ mohacarito ayaṁ vitakkacarito, ayaṁ saddhācarito, ayaṁ ñāṇacarito'ti. rāgacaritassa bhagavā puggalassa asubhakathaṁ katheti. dosacaritassa bhagavā puggalassa mettābhāvanaṁ ācikkhati. mohacaritaṁ bhagavā puggalaṁ1 uddese paripucchāya kālena dhammasavane kālena dhammasākacchāya garusaṁvāse2 niveseti. vitakkacaritassa bhagavā puggalassa ānāpānasatiṁ ācikkhati. saddhācaritassa bhagavā puggalassa pasādanīyaṁ nimittaṁ ācikkhati: buddhasubodhiṁ dhammasudhammataṁ saṅghasuppaṭipattiṁ sīlāni ca attano. √āṇacaritassa bhagavā puggalassa vipassanānimittaṁ ācikkhati: aniccākāraṁ dukkhākāraṁ anattākāraṁ.

3. "sele yathā pabbatamuddhaniṭṭhito
yathāpi passe janataṁ samantato.
tathūpamaṁ dhammamayaṁ sumedha
pāsādamāruyha [pts page 454] [\q 454/]      samantacakkhu.
sokāvatiṇṇaṁ janatamapetasoko,
avekkhassu jātijarābhibhūta"nti[a.]

evaṁ bhagavā buddhacakkhunāpi cakkhumā.

kathaṁ bhagavā samantacakkhunāpi cakkhumā? 'samantacakkhu' vuccati sabbaññutañāṇaṁ. bhagavā sabbaññutañāṇena upeto samupeto upagato3 samupagato4 upapanno sampanno5 samannāgato.

4. "na tassa addiṭṭhamidhatthi kiñci
atho aviññātamajānitabbaṁ,
sabbaṁ abhiññāsi yadatthi ñeyyaṁ6
tathāgato tena samantacakkhū"ti[b]

evaṁ bhagavā samantacakkhunāpi cakkhumāti - yathā dissati cakkhumā.

sabbaṁ tamaṁ vinodetvāti - sabbaṁ rāgatamaṁ dosatamaṁ mohatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ nuditvā panuditvā jahitvā pajahitvā vinodetvā byantīkaritvā anabhāvaṁ gametvāti sabbaṁ tamaṁ vinodetvā.

ekova ratimajjhagāti - eko bhagavā: pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, anuttaraṁ sammāsambodhiṁ abhisambuddho'ti eko.

1. mohacaritassa bhagavā puggalassa - machasaṁ. 2. garu saṁvese - sīmu11. 3. upāgato - sīmu11 4. samupāgato - sīmu11 5. samupapanno - machasaṁ. 6. neyyaṁ - sīmu11.
[a.] dīghanikāya - mahāpadānasutta, majjhimanikāya - ariyapariyesanasutta, bodhirājakumārasutta, brahmasaṁyutta, paṭhamavagga, itivuttaka dutiyavagga. [b.] paṭisambhidāmagga - ñaṇakathā, indriyakathā.

[bjt page 642] [\x 642/]

kathaṁ bhagavā pabbajjāsaṅkhātena eko? bhagavā daharova samāno susukāḷakeso bhadrena yobbanena samannāgato paṭhamena vayasā akāmakānaṁ mātipitunnaṁ1 assumukhānaṁ rudantānaṁ vilapantānaṁ ñātisaṅghaṁ pahāya sabbaṁ gharāvāsapaḷibodhaṁ chinditvā puttadārapaḷibodhaṁ chinditvā ñātipaḷibodhaṁ chinditvā sannidhipaḷibodaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko [pts page 455] [\q 455/]      carati viharati irīyati vattati pāleti yapeti yāpeti. evaṁ bhagavā pabbajjāsaṅkhātena eko.

kathaṁ bhagavā adutiyaṭṭhena eko? so evaṁ pabbajito samāno eko araññe vanapatthāni pantāni senāsanāni paṭisevati appasaddāni appanigghosāni vijanavātāni manussarāhaseyyakāni paṭisallānasāruppāni. so eko carati, eko gacchati, eko tiṭṭhati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati, viharati irīyati vattati pāleti yapeti yāpeti. evaṁ bhagavā adutiyaṭṭhena eko.

kathaṁ bhagavā taṇhāya pahānaṭṭhena eko? so evaṁ eko adutiyo appamatto ātāpī pahīnatto viharanto najjā nerañjarāya tīre bodhirukkhamūle mahāpadhānaṁ padahanto māraṁ sasenaṁ kaṇhaṁ namuciṁ pamattabandhuṁ vidhamitvā taṇhājāliniṁ visattīkaṁ pajahi, vinodesi, byantīakāsi, anabhāvaṁ gamesīti.

5. " taṇhādutiyo puriso dīghamaddhānasaṁsaraṁ,
itthabhāvaññathābhāvaṁ saṁsāraṁ2 nātivattati.
6. evamādinavaṁ3 ñatvā taṇhā4 dukkhassa sambhavaṁ,
vītataṇho anādāno sato bhikkhu paribbaje"ti[a.]

evaṁ bhagavā taṇhāya pahānaṭṭhena eko.

kathaṁ bhagavā ekantavītarāgoti eko? rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.

kathaṁ bhagavā ekāyanamaggaṁ gatoti eko? ekāyanamaggo vuccati cattāro satipaṭṭhānā, cattāro sammappadhānā, cattāro [pts page 456] [\q 456/]      iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo.

1. mātāpitūnaṁ - machasaṁ [pts. 2.] saṁsaraṁ - sīmu11. 3. etamādīnavaṁ - sīmu11. [pts.] machasaṁ. 4. taṇhaṁ - sīmu [pts.] machasaṁ.
[a.] catukkaṅguttara - bhaṇḍagāmavagga, suttanipāta - dvayatānupassanāsutta.

[bjt page 644] [\x 644/]
7. "ekāyanaṁ jātikhayantadassī
maggaṁ pajānāti hitānukampī,
vatena maggena tariṁsu pubbe
tarissanti ye ca taranti ogha"nti [a]

evaṁ bhagavā ekāyanamaggaṁ gato'ti eko.

kathaṁ bhagavā eko anuttaraṁ sammāsambodhiṁ abhisambuddho'ti eko? 'bodhi' vuccati catusu maggesu ñāṇaṁ - paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi. bhagavā tena bodhiñāṇena sabbe saṅkhārā aniccāti bujjhi. sabbe saṅkhārā dukkhāti bujjhi. sabbe dhammā anattāti bujjhi. avijjāpaccayā saṅkhārāti bujjhi - pe -
jātipaccayā jarāmaraṇanti bujjhi. avijjānirodhā saṅkhāranirodhoti bujjhi. - pe - jātinirodho jarāmaraṇanirodhoti bujjhi. idaṁ dukkhanti bujjhi. ayaṁ dukkhasamudayoti bujjhi. ayaṁ dukkhanirodhoti bujjhi. ayaṁ dukkhanirodhagāminī paṭipadāti bujjhi. ime āsavāti bujjhi - pe - ayaṁ āsavanirodhagāminī paṭipadāti bujjhi. ime dhammā pariññeyyāti bujjhi. pahātabbāti - bhāvetabbāti - sacchikātabbāti bujjhi. channaṁ phassāyatanānaṁ samudayañca atthagamañca assādañca ādīnavañca nissaraṇañca bujjhi. pañcannaṁ upādānakkhandhānaṁ samudayañca atthagamañca assādañca ādīnavañca nissaraṇañca bujjhi. catunnaṁ mahābhūtānaṁ samudayañca atthagamañca assādañca ādīnavañca nissaraṇañca bujjhi. yaṁ kiñci samudayadhammaṁ sabbaṁ taṁ nirodhadhammanti bujjhi. athavā yaṁ kiñci [pts page 457] [\q 457/]      bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena bodhiñāṇena bujjhi, anubujjhi, paṭibujjhi, sambujjhi, sammā bujjhi, adhigacchi, phassesi, sacchikāsi. evaṁ bhagavā eko anuttaraṁ sammāsambodhiṁ abhisambuddhoti eko.

ratimajjhagā: ti 'rati)nti nekkhammaratiṁ vivekaratiṁ upasamaratiṁ sambodhiratiṁ; ajjhagā - adhigacchi phassesi saccākāsīti - ekova ratimajjhagā.

tenāha thero sāriputto:

"sadevakassa lokassa
yathā dissati cakkhumā,
sabbaṁ tamaṁ vinodetvā
ekova ratimajjhagā"ti.

16 - 3
taṁ buddhaṁ asitaṁ tādiṁ
akuhaṁ gaṇimāgataṁ,
bahunnamidha1 baddhānaṁ
atthi pañhena āgamaṁ.

[a.] satipaṭṭhānasaṁyutta - nālandavagga.
1. bahūnamidha - sīmu. 11. machasaṁ.

[bjt page 646] [\x 646/]
taṁ buddhaṁ asitaṁ tādinti - ' buddho'ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi. tattha ca sabbaññutaṁ pāpuṇi1. balesu ca vasībhāvaṁ pāpuṇi. ' buddhoti' kenaṭṭhena buddho? bujjhitā saccānīti buddho. bodhetā pajāyāti buddho. sabbaññutāya buddho. sabbadassāvitāya buddho. anaññaneyyatāya buddho. visavitāya buddho. khīṇāsavasaṅkhātena buddho. nirupakkilesasaṅkhātena buddho. ekantavītarāgoti buddho. ekantavītadosoti buddho. ekantavītamohoti buddho. ekantanikkilesoti buddho. ekāyanamaggaṁ gatoti buddho. eko anuttaraṁ sammāsambodhiṁ abhisambuddhoti buddho. abuddhivihatattā [pts page 458] [\q 458/]      buddipaṭilābhā2 buddho. 'buddho'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ. vimokkhantikametaṁ buddhānaṁ bhagavantānaṁ bodhiyā mūlo saha sabbaññutañāṇassa paṭilābhā sacchikāpaññatti yadidaṁ buddhoti - taṁ buddhaṁ.

asitanti - dve nissayā: taṇhānissayo ca diṭṭhinissayo ca. katamo taṇhānissayo? yāvatā taṇhāsaṅkhātena sīmākataṁ odhikataṁ pariyantakataṁ pariggahitaṁ mamāyitaṁ' ' idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā attharaṇā pāpuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthuṁ hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca - kevalampi mahāpaṭhaviṁ taṇhāvasena mamāyati, yāvatā aṭṭhasatataṇhāvicaritaṁ, ayaṁ taṇhānissayo.

katamo diṭṭhinissayo? vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesagāho viparītagāho vipallāsagāho micchāgāho ayāthāvatasmiṁ 3 yāthāvatanti gāho, yāvatā dvāsaṭṭhidiṭṭhigatāni, ayaṁ diṭṭhinissayo.

1gha patto - syā. [pts]. 2. paṭilābhattā - sīmu [pts] 3. ayāthāvakasmiṁ - sīvu11 [pts.] machasaṁ.

[bjt page 648] [\x 648/]

buddhassa bhagavato taṇhānissayo pahīno; diṭṭhinissayo paṭinissaṭṭho; taṇhānissayassa pahīnattā diṭṭhinissayassa paṭinissaṭṭhattā bhagavā cakkhuṁ asito, sotaṁ - ghānaṁ jivhaṁ kāyaṁ - manaṁ asito, rūpe sadde gandhe rase phoṭṭhabbe kulaṁ gaṇaṁ āvāsaṁ lābhaṁ yasaṁ passaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ [pts page 459] [\q 459/]      kāmabhavaṁ rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe dhamme asito anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādīkatena cetasā viharatī'ti - taṁ buddhaṁ asitaṁ.

tādinti - bhagavā pañcahākārehi tādī: iṭṭhāniṭṭhe tādī, cattāvīti tādī, tiṇṇāvī'ti tādī, muttāvīti tādī, tanniddesā tādī.

kathaṁ bhagavā iṭṭhāniṭṭhe tādī? bhagavā lābhepi tādī, alābhepi tādī, yasepi tādī, ayasepi tādī, pasaṁsāyapi tādī, nindāyapi tādī, sukhepi tādī dukkhepi tādī, ekaṁ ce bāhaṁ1 gandhena limpeyyuṁ2, ekaṁ ce bāhaṁ1 vāsiyā taccheyyuṁ, amusmiṁ natthi rāgo, amusmiṁ natthi paṭighaṁ. anunayapaṭighavippahīno ugghātinighātivītivatto anurodhavirodhaṁ samatikkanto; evaṁ bhagavā iṭṭhāniṭṭhe tādī.

kathaṁ bhagavā cattāvīti tādī? bhagavato rāgo catto vanto mutto pahīno paṭinissaṭṭho, doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā cattā vantā muttā pahīnā paṭinissaṭṭhā, evaṁ bhagavā ' cattāvīti' tādī.

kathaṁ bhagavā tiṇṇāvīti tādī? bhagavā kāmoghaṁ tiṇṇo bhavoghaṁ tiṇṇo diṭṭhoghaṁ tiṇṇo avijjoghaṁ tiṇṇo sabbaṁ saṁsārapathaṁ3 tiṇṇo uttiṇṇo nittiṇṇo atikkanto samatikkanto vītivatto, so vutthavāso ciṇṇacaraṇo gataddho gatadiso gatakoṭiko3 pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho.

1. ekacce - sīmu11. machasaṁ. 2. amukasmiṁ - sīmu 11. machasaṁ [pts]. 3. gatakoṭiyo - sīmu11 machasaṁ

[bjt page 650] [\x 650/]
dukkhaṁ tassa pariññātaṁ, samudayo pahīno, maggo bhāvito, nirodho sacchikato. abhiññeyyaṁ abhiññātaṁ, [pts page 460] [\q 460/]      pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. so ukkhittapaḷigho saṁkiṇṇaparikho abbūḷhesiko niraggalo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturapasseno1 panunnapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramappattipatto. so nevācināti, na apacināti2 apacinitvā ṭhito. neva pajahati, na upādiyati, pajahitvā ṭhito. neva saṁsibbati, na visineti3, visinetvā4 ṭhito. neva vidhūpeti, na sandhūpeti, vidhūpetvā ṭhito. asekheta5 sīlakkhandhena samannāgatattā ṭhito, asekhena samādhikkhandhena samannāgatattā ṭhito, asekhena paññākkhandhena samannāgatattā ṭhito, asekhena vimuttikkhandhena samannāgatattā ṭhito, asekhena vimuttiñāṇadassanakkhandhena samannāgatattā ṭhito. saccaṁ sampaṭipādiyitvā ṭhito, ejaṁ samatikkamitvā ṭhito, kilesaggiṁ pariyādiyitvā ṭhito, aparigamanatāya ṭhito, kathaṁ6 samādāya ṭhito, muttapaṭisevanatāya ṭhito, mettāya pārisuddhiyā ṭhito, karuṇāya pārisuddhiyā ṭhito, accantapārisuddhiyā ṭhito, atammayatāya pārisuddhiyā ṭhito, vimuttattā ṭhito, santusitattā7 ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, upapattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito. antimadehadharo bhagavā.

1. "tassā'yaṁ pacchimakoṭi8
carimo'yaṁ samussayo,
jātimaraṇasaṁsāro
natthi tassa punabbhavo"ti.

evaṁ bhagavā tiṇṇāvīti tādī.

1. caturāpasseno - sīmu [pts] 2. apacinati - machasaṁ. 3. asineti - machasaṁ. ussineti - sa, [pts]. 4. visibbetvā - sa 5. asekkhena - sa [pts] 8. pacchimako - sīmu11 [pts.] pacchiko bhavo - machasaṁ.

[bjt page 652] [\x 652/]

kathaṁ [pts page 461] [\q 461/]      bhagavā muttāvīti tādī? bhagavato rāgā cittaṁ muttaṁ vimuttaṁ suvimuttaṁ; dosā cittaṁ - mohā cittaṁ - kodhā - upanāhā - makkhā - paḷāsā - issāya - macchariyā - māyāya - sāṭheyyā - thambhā - sārambhā - mānā - atimānā - madā - pamādā - sabbakilesehi - sabbaduccaritehi - sabbadarathehi - sabbapariḷāhehi - sabbasantāpehi - sabbākusalābhisaṅkhārehi cittaṁ muttaṁ vimuttaṁ suvimuttaṁ. evaṁ bhagavā muttāvīti tādī.

kathaṁ bhagavā tanniddesā tādī? bhagavā sīle sati sīlavāti tanniddesā tādī, saddhāya sati saddhoti tanniddesā tādī. viriye sati viriyavāti tanniddesā tādī, satiyā sati satimāti tanniddesā tādī, samādhismiṁ sati samāhito'ti tanniddesā tādī, paññāya sati paññavāti tanniddesā tādī, vijjāya sati tevijjoti tanniddesā tādī, abhiññāya sati chaḷabhiññoti tanniddesā tādī, dasabale sati dasabalo'ti tanniddesā tādī. evaṁ bhagavā tanniddesā tādī'ti - taṁ buddhaṁ asitaṁ tādiṁ.

akuhaṁ gaṇimāgatanti - ' akuho'ti tīṇi kuhanavatthūni; paccayapaṭisedhanasaṅkhātaṁ1 kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.

katamaṁ paccayapaṭisedhanasaṅkhātaṁ1 kuhanavatthu: idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhāreha. so pāpiccho icchāpakato attiko2 cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti. so evamāha: ' kiṁ samaṇassa mahagghena cīvarena? etaṁ sāruppaṁ: yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ karitvā dhāreyya. kiṁ samaṇassa mahagghena piṇḍapātena?etaṁ sāruppaṁ: yaṁ samaṇo uñchācariyāya piṇḍiyālopena jīvikaṁ kappeyya. [pts page 462] [\q 462/]      kiṁ samaṇassa mahagghena senāsanena? etaṁ sāruppaṁ: yaṁ samaṇo rukkhamūliko vā assa abbhokāsiko vā. kiṁ samaṇassa mahagghena gilānapaccayabhesajjaparikkhārena? etaṁ sāruppaṁ: yaṁ samaṇo pūtimuttena haritakīkhaṇeḍanaosadhaṁ kareyyā'ti. tadupādāya lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati, lūkhaṁ gilānapaccayabhesajjaparikkhāraṁ paṭisevati. tamenaṁ gahapatikā evaṁ jānanti:

1. paṭisevana- - sīmu 11 machasaṁ [pts]. 2. atittiko - sīmu11

[bjt page 654] [\x 654/]

ayaṁ samaṇo appiccho santuṭṭho pavicitto asaṁsaṭṭho āraddhaviriyo dhutavādoti bhiyyo nimantenti cīvarapiṇḍapatasenāsanagilānapaccayabhesajjaparikkhārehi. so evamāha" tiṇṇaṁ sammukhībhāvā saddho kulaputto bahuṁ puññaṁ pasavati: saddhāya sammukhībhāvā saddho kulaputto bahuṁ puññaṁ pasavati. deyyadhammassa sammukhībhāvā saddho kulaputto bahuṁ puññaṁ pasavati. deyyadhammassa sammukhībhāvā saddho kulaputto bahuṁ puññaṁ pasavati. dakkhiṇeyyānaṁ sammukhībhāvā saddho kulaputto bahuṁ puññaṁ pasavati. tumhākañcevāyaṁ saddhā atthi. deyyadhammo ca saṁvijjati. ahañca paṭiggāhako. sace ahaṁ na paṭiggahessāmi, evaṁ tumhe puññena paribāhirā bhavissatha. na mayhaṁ iminā attho. api ca tumhākaṁ yeva anukampāya paṭigaṇhāmī'ti". tadupādāya bahumpi cīvaraṁ paṭigaṇhāti, bahumpi piṇḍapātaṁ paṭigaṇhāti, bahumpi senāsanaṁ paṭigaṇhāti, bahumpi gilānapaccayabhesajjaparikkhāraṁ paṭigaṇhāti. yā evarūpā bhākuṭitā bhākuṭiyaṁ kuhanā kuhāyanā kuhitattaṁ; idaṁ paccayapaṭisedhana1 saṅkhātaṁ kuhanavatthu.

katamaṁ iriyāpathasaṅkhātaṁ kuhanavatthu? idhekacco pāpiccho icchāpakato sambhāvanādhippāyo 'evaṁ maṁ jano sambhāvessatī'ti gamanaṁ saṇṭhapeti, ṭhānaṁ saṇṭhapeti, nisajjaṁ saṇṭhapeti, sayanaṁ saṇṭhapeti, paṇidhāya gacchati, paṇidhāya tiṭṭhati, paṇidhāya nisīdati, paṇidhāya seyyaṁ kappeti, samāhito viya gacchati, samāhito viya [pts page 463] [\q 463/]      tiṭṭhati, samāhito viya nisīdati, samāhito viya seyyaṁ kappeti, āpāthakajjhāyīva hoti. yā evarūpā iriyāpathassa aṭṭhapanā2 ṭhapanā saṇṭhapanā bhākuṭitā bhākuṭiyaṁ kuhanā kuhāyanā kuhitattaṁ, idaṁ iriyāpathasaṅkhātaṁ kuhanavatthu.

katamaṁ sāmantajappanasaṅkhātaṁ kuhanavatthu? idhekacco pāpiccho icchāpakato sambhāvanādhippāyo 'evaṁ maṁ jano sambhāvessatī'ti ariyadhammasannissitaṁ vācaṁ bhāsati. yo evarūpaṁ cīvaraṁ dhāreti, so samaṇo mahesakkhoti bhaṇati. yo evarūpaṁ pattaṁ dhāreti, lohathālakaṁ dhāreti, dhammakarakaṁ3 dhāreti, parissāvanaṁ dhāreti, kuñcikaṁ dhāreti, upāhanaṁ dhāreti, kāyabandhanaṁ dhāreti, āyogaṁ dhāreti, so samaṇo mahesakkhoti bhaṇati. yassa evarūpo upajjhāyo, so samaṇo mahesakkhoti bhaṇati. yassa evarūpo ācariyo samānupajjhāyakā samānācariyakā - mittā - sandiṭṭhā - sambhattā - sahāyā, so samaṇo mahesakkhoti bhaṇati. yo evarūpe vihāre vasati, so samaṇo mahesakkhoti bhaṇati. yo evarūpe aḍḍhayoge vasati - pāsāde vasati - hammiye vasati - guhāya vasati - leṇe vasati - kuṭiyā vasati - kūṭāgāre vasati - aṭṭe4 vasati - māḷe vasati - uddaṇḍe vasati - upaṭṭhānasālāya vasati - maṇḍape vasati - rukkhamūle vasati - so samaṇo mahesakkhoti bhaṇati.

1. paṭisevana - sīmu11 machasaṁ. [pts]. 2. āṭhapanā - sīmu11. machasaṁ 3. dhammakaraṇaṁ - machasaṁ. 4. aḍeḍa - sīmu11. machasaṁ.

[bjt page 656] [\x 656/]

athavā korañjikakorañjiko bhākuṭikabhākuṭiko kuhakakuhako lapakalapako mukhasambhāvito - ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī'ti tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti. yā evarūpā bhākuṭitā bhākuṭiyaṁ kuhanā kuhāyanā kuhitattaṁ, idaṁ sāmantajappanasaṅkhātaṁ kuhanavatthu.

buddhassa bhagavato imāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā [pts page 464] [\q 464/]      daḍḍhāni. tasmā buddho akuhoti - akuhaṁ.

gaṇimāgatanti - ' gaṇī'ti gaṇī bhagavā; gaṇācariyoti gaṇī, gaṇassa satthāti gaṇī; gaṇaṁ pariharatīti gaṇī, gaṇaṁ ovadatīti gaṇī, gaṇaṁ anusāsatīti gaṇī, visārado gaṇaṁ upasaṁkamatīti gaṇī, gaṇo'ssa sussūsati sotaṁ odahati aññā cittaṁ upaṭṭhapetīti gaṇī, gaṇaṁ akusalā vuṭṭhāpetvā kusale patiṭṭhāpetīti gaṇī, bhikkhugaṇassa gaṇī, bhikkhunīgaṇassa gaṇī, upāsakagaṇassa gaṇī, upāsikāgaṇassa gaṇī, rājagaṇassa gaṇī, khattiyagaṇassa gaṇī, brāhmaṇagaṇassa gaṇī, vessagaṇassa gaṇī, suddagaṇassa gaṇī, devagaṇassa gaṇī, brahmagaṇassa gaṇī, saṅghī, 1 gaṇī, gaṇācariyo2. āgatanti3 āgataṁ upāgataṁ samupāgataṁ4 sampattaṁ5 saṅkassanagaranti - akuhaṁ gaṇimāgataṁ.

bahunnamidha6 baddhānanti - ' bahunna'nti bahunnaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ; baddhānanti baddhānaṁ baddhacarānaṁ paricārakānaṁ sissānanti - bahunnamidha baddhānaṁ.

atthi pañhena āgamanti - pañhena atthikāmha āgatā7 pañhaṁ pucchitukāmamha āgatā; pañhaṁ sotukāmā āgatamhāti evampi atthi pañhena āgamaṁ. athavā pañhatthikānaṁ pañhaṁ pucchitukāmānaṁ pañhaṁ sotukāmānaṁ āgamanaṁ abhikkamanaṁ upasaṅkamanaṁ payirupāsanaṁ 8 atthīti evampi atthi pañhena (āgamaṁ). athavā pañhāgamo tuyhaṁ atthi, tvampi pahū, tvamasi alamattho mayā pucchitaṁ kathetuṁ vissajjetuṁ; vahassetaṁ bhāranti evampi - atthi pañhena āgamaṁ.

tenāha thero sāriputto:

" taṁ [pts page 465] [\q 465/]      buddhaṁ asitaṁ tādiṁ
akuhaṁ gaṇimāgataṁ,
bahunnamidha6 baddhānaṁ
atthi pañhena āgama"nti.

1. saṅghagaṇassa gaṇī - sīmu 11. 2. gaṇācariyaṁ - sīmu11. 3. āgataṁ - sīmu11 āgato - [pts]. 4. upagataṁ samupagataṁ - machasaṁ. upāgato samūpagato - [pts] 5. samupapannaṁ - machasaṁ. 6. bahūnamidha - machasaṁ - sīmu11 7. atthiko āgatomhi - machasaṁ. 8. payirupāsanā - syā.

[bjt page 658] [\x 658/]

16 - 4
bhikkhuno vijigucchato
bhajato rittamāsanaṁ,
rukkhamūlaṁ susānaṁ vā
pabbatānaṁ guhāsu vā.

bhikkhuno vijigucchatoti - ' bhikkhuno'ti puthujjanakalyāṇakassa vā bhikkhuno, sekhassa vā bhikkhuno; vijigucchatoti jātiyā vijigucchato, jarāya - byādhinā - maraṇena - sokehi - paridevehi - dukkhehi - domanassehi - upāyāsehi vijigucchato, nerayikena dukkhena tiracchānayonikena dukkhena pettivisayikena dukkhena mānusakena dukkhena gabbhokkantimūlakena dukkhena jātassupanibandhakena dukkhena jātassa parādheyyakena dukkhena attupakkamena dukkhena parūpakkamena dukkhena dukkhadukkhena saṅkhāradukkhena vipariṇāmadukkhena cakkhurogena dukkhena sotarogena dukkhena ghānarogena dukkhena jivhārogena dukkhena kāyarogena dukkhena sīsarogena dukkhena kaṇṇarogena dukkhena mukharogena dukkhena dantarogena dukkhena kāsena sāsena pināsena ḍahena jarena kucchirogena mucchāya pakkhandikāya sūlāya visūcikāya kuṭṭhena gaṇḍena kilāsena sosena apamārena dadduyā kaṇḍuyā kacchuyā rakhasāya vitacchikāya lohitena pittena madhumehena aṁsāya piḷakāya bhagandalena1 pittasamuṭṭhānena ābādhena semhasamuṭṭhānena ābādhena vātasamuṭṭhānena ābādhena sannipātikena ābādhena utupariṇāmajena ābādhena visamaparihārajena ābādhena opakkamikena ābādhena kammavipākajena ābādhena sītena uṇhena jighacchāya pipāsāya uccārena passāvena [pts page 466] [\q 466/]      ḍaṁsamakasavātātapasiriṁsapasamphassena dukkhena - mātumaraṇena dukkhena pitumaraṇena dukkhena bhātumaraṇena - bhaginimaraṇena - puttamaraṇena - dhītumaraṇena - ñātimaraṇena - bhogabyasanena - rogabyasanena - sīlabyasanena - diṭṭhibyasanena dukkhena vijigucchato aṭṭīyato harāyato jigucchatoti - bhikkhuno vijigucchato.

bhajato rittamāsananti - ' āsanaṁ' vuccati yattha nisīdati, mañco pīṭhaṁ bhisi taṭṭikā cammakhaṇeḍā tiṇasanthāro paṇṇasanthāro palāsasanthāro; taṁ āsaṁ asappāyarūpadassanena rittaṁ vivittaṁ pavivittaṁ; asappāyasaddasavaṇena rittaṁ vivittaṁ pavivittaṁ; asappāyehi pañcahi kāmaguṇehi rittaṁ vivittaṁ pavivittaṁ; taṁ pavivittaṁ āsanaṁ bhajato sambhajato sevato nisevato saṁsevato paṭisevatoti - bhajato rittamāsanaṁ.

rukkhamūlaṁ susānaṁ vāti - rukkhamūlaṁ yeva rukkhamūlaṁ; susānaṁ yeva 'susāna'nti - rukkhamūlaṁ susānaṁ vā.

1. bhagandalāya - syā.

[bjt page 660] [\x 660/]

pabbatānaṁ guhāsu vāti - pabbatā yeva pabbatā; kandarā yeva kandarā; giriguhā yeva giriguhā; pabbatantarikāyo vuccanti pabbatapabbhārāti pabbatānaṁ guhāsu vā.

tenāha thero sāriputto:

" bhikkhuno vijigucchato
bhajato rittamāsanaṁ,
rukkhamūlaṁ susānaṁ vā
pabbatānaṁ guhāsu vā"ti.

16 - 5

uccāvacesu sayanesu guvanto1 tattha bheravā.
yehi bhikkhu na vedheyya nigghose sayanāsane.

uccāvacesu [pts page 467] [\q 467/]      sayanesūti - ' uccāvacesū'ti uccāvacesu hīnappaṇītesu chekapāpakesu; ' sayanaṁ' vuccati vihāro aḍḍayogo pāsādo hammiyaṁ guhāti - uccāvacesu sayanesu.

kuvanto tattha bheravāti - ' kuvanto'ti kuvanto kujanto nadanto saddaṁ karonto; athavā kīvantoti kati kittakā kīvatakā kīvabahukā te bheravāti? sīhā byagghā dīpī acchā taracchā kokā mahisā hatthī ahī vicchikā satapadī corā vā assu mānavā vā katakammā vā akatakammā vāti - kuvanto tattha bheravā.

yehi bhikkhu na vedheyyāti - 'yehī'ti yehi bheravehi; bherave passitvā vā suṇitvā vā na vedheyya nappavedheyya na sampavedheyya na uttaseyya na parittaseyya na bhāyeyya na santāsaṁ āpajjeyya, abhīru assa acchambhī anutrāsī apalāyī pahīnabhayabheravo vigatalomahaṁso vihareyyāti - yehi bhikkhu na vedheyya.

nigghose sayanāsaneti - appasadde appanigghose vijanavāte manussarāhaseyyake paṭisallānasāruppe senāsaneti - nigghose sayanāsane.

tenāha thero sāriputto:

"uccāvacesu sayanesu
kuvanto tattha bheravā,
yehi bhikkhu na vedheyya
nigghose sayanāsane"ti.

1. gīvanto - syā. [pts.] kīvanto - sīmu 11 kīvanto - sū. pu.

[bjt page 662] [\x 662/]

16 - 6

kati parissayā loke
gacchato agataṁ disaṁ,
ye bhikkhu abhisambhave
pantamhi sayanāsane.

kati parissayā loketi - 'katī'ti katī kittakā kīvatakā kivabahukā te parissayāti dve parissayā: pākaṭaparissayā ca, paṭicchannaparissayā ca.

katame pākaṭaparissayā? sīhā byagghā dīpī acchā taracchā kokā mahisā hatthī ahī vicchikā satapadī corā vā assu mānavā vā katakammā vā akatakammā [pts page 468] [\q 468/]      vā, cakkhurogo sotarogo ghanarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍaho jaro kucchirogo mucchā pakkhandikā sūlaṁ visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ1 madhumeho aṁsā piḷakā bhagandalā pittasamuṭṭhānā ābādhā semhasamuṭṭhānena ābādhā vātasamuṭṭhānena ābādhā sannipatikena ābādhā utupariṇāmajena ābādhā visamaparihārajena ābādhā opakkamikena ābādhā kammāvipākajena ābādhā sītena uṇhena jighacchāya pipāsāya uccārena passāvena ḍaṁsamakasavātātapasiriṁsapasamphassā. ime vuccanti pākaṭaparissayā.

katame paṭicchannaparissayā? kāyaduccaritaṁ vacīduccaritaṁ manoduccaritaṁ kāmachandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ, rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā. ime vuccanti paṭicchannaparissayā.

parissayāti - kenaṭṭhena parissayā? parisahantīti parissayā, parihānāya saṁvattantīti parissayā, tatrāsayāti parissayā. kathaṁ parisahantīti parissayā? te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti. evaṁ parisahantīti parissayā. kathaṁ parihānāya saṁvattantīti parissayā? te parissayā kusalānaṁ dhammānaṁ antarāyāya parihānāya saṁvattanti. katamesaṁ kusalānaṁ dhammānaṁ? sammāpaṭipadāya anulomapaṭipadāya appaccanīkapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojanesu mattaññutāya jāgariyānuyogassa [pts page 469] [\q 469/]      satisampajaññassa, catunnaṁ satipaṭṭhānānaṁ bhāvanānuyogassa, catunnaṁ sammappadhānānaṁ - catunnaṁ iddhipādānaṁ - pañcannaṁ indriyānaṁ - pañcannaṁ balānaṁ - sattannaṁ bojjhaṅgānaṁ - ariyassa aṭṭhaṅgikassa maggassa bhāvanānuyogassa. imesaṁ kusalānaṁ dhammānaṁ antarāyāya parihānāya saṁvattanti. evaṁ parihānāya saṁvattantīti parissayā

1. lohitaṁ pittaṁ - syā.
[bjt page 664] [\x 664/]
kathaṁ tatrāsayāti parissayā? tatthete pāpakā akusalā dhammā uppajjanti attabhāvasannissayā yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti, evamevaṁ tatthete pāpakā akusalā dhammā uppajjanti attabhāvasannissayāti. evampi tatrāsayāti parissayā.

vuttaṁ hetaṁ bhagavatā:

"sāntevāsiko bhikkhave bhikkhu sācariyako dukkhaṁ na phāsu1 viharati. kathañca bhikkhave bhikkhu sāntevāsiko sācariyako dukkhaṁ na phāsu1 viharati?

idha bhikkhave bhikkhuno cakkhunā rūpaṁ disvā uppajjanti pāpakā akusalā dhammā sarasaṁkappā saññojaniyā, tyāssa anto vasanti, anvāssa vasanti2 pāpakā akusalā dhammāti, tasmā sāntevāsikoti vuccati. te naṁ samudācaranti, samudācaranti naṁ pāpakā akusalā dhammāti tasmā sācariyakoti vuccati. puna ca paraṁ bhikkhave bhikkhuno sotena saddaṁ sutvā - ghānena gandhaṁ ghāyitvā - jivhāya rasaṁ sāyitvā - kāyena phoṭṭhabbaṁ phusitvā - manasā dhammaṁ viññāya uppajjanti pāpakā akusalā dhammā sarasaṁkappā saññojaniyā tyāssa anto vasanti anvāssa vasanti2 pāpakā akusalā dhammāti, tasmā sāntevāsikoti vuccati. te naṁ samudācaranti, samudācaranti naṁ pāpakā akusalā dhammāti tasmā sācariyakoti vuccati. puna caparaṁ bhikkhave, bhikkhuno sotena saddaṁ sutvā - ghānena gandhaṁ ghāyitvā - jivhāya - rasaṁ sāyitvā - kāyena phoṭṭhabbaṁ phusitvā - manasā dhammaṁ viññāya uppajjanti pāpakā akusalā dhammā sarasaṅkappā saññojaniyā, tyāssa anto vasanti, anvāssa vasanti pāpakā akusalā dhammā'ti tasmā sāntevāsikoti vuccati. te naṁ samudācaranti, samudācaranti naṁ pāpakā akusalā dhammā'ti tasmā sācariyakoti vuccati. evaṁ kho bhikkhave bhikkhu sāntevāsiko sācariyako dukkhaṁ na phāsu1 viharatī"ti[a] evampi tatrāsayāti parissayā.

vuttaṁ hetaṁ bhagavatā:

"tayo'me bhikkhave antarā malā antarā [pts page 470] [\q 470/]      amittā antarā sapattā antarā vadhakā antarā paccatthikā. katame tayo? lobho bhikkhave antarā malaṁ3 antarā amitto antarā sapatto antarā vadhako antarā paccatthiko. doso bhikkhave moho bhikkhave antarāmalaṁ antarāmitto antarāsapatto antarāvadhako antarāpaccatthiko. ime kho bhikkhave, tayo antarā malā antarā muttā antarā sapattā antarā vadhakā antarā paccatthikāti. "[b]

1. anatthajanano lobho lobho cittappakopano,
bhayamantarato jātaṁ taṁ jano nāvabujjhati.

1. phāsuṁ - saṁ 2. anvāssavanti - sīmu11. machasaṁ. antassa vasanti - saṁ 3. malo - syā.
[a.] saṁyuttanikāya - navapurāṇavagga. [b.] itivuttaka - 3. 4. 9. malasutta.

[bjt page 666] [\x 666/]

2. luddho atthaṁ na jānāti luddho dhammaṁ na passati,
andhantamaṁ tadā hoti yaṁ lobho sahate naraṁ.

3. anatthajanano doso doso cittappakopano,
bhayamantarato jātaṁ taṁ jano nāvabujjhati.

4. kuddho atthaṁ na jānāti kuddho dhammaṁ na passati,
andhantamaṁ tadā hoti yaṁ kodho sahate naraṁ.

5. anatthajanano moho moho cittappakopano,
bhayamantarato jātaṁ taṁ jano nāvabujjhati.

6. mūḷho atthaṁ na jānāti mūḷho dhammaṁ na passati, andhantamaṁ tadā hoti yaṁ moho sahate nara"nti[a.]

evampi tatrāsayāti parissayā. vuttaṁ hetaṁ bhagavatā:
" tayo kho'me mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. katame tayo: lobho ko mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya, doso kho mahārāja - moho kho mahārāja, purisassa dhammo ajjhattaṁ uppajjamāno uppajjati ahitāya dukkhāya [pts page 471] [\q 471/]      aphāsuvihārāya. ime kho mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. [b]

7. "lobho doso ca moho ca purisaṁ pāpacetasaṁ,
hiṁsanti attasambhūtā tacasāraṁ 'va samphala"nti[b]

evampi tatrāsayāti parissayā.

vuttaṁ hetaṁ bhagavatā:
8. "rāgo ca doso ca itonidānā
aratī ratī lomahaṁsā itojā,
ito samuṭṭhāya manovitakkā
kumārakā dhaṅkamivossajantī"ti [c.]

evampi tatrāsayāti parissayā. loketi manussaloke - devaloke - khandhaloke - āyatanaloke'ti kati parissayā loke?

1. doso - sīmu11. 2. lomahaṁso itojāto - syā.
[a.] itivuttaka - 3. 4. 9 malasutta. [b.] kosalasaṁyutta. [c.] suttanipāta - sūcilomasutta.
[bjt page 668] [\x 668/]

gacchato agataṁ disanti - 'agatā disā' vuccati amataṁ nibbānaṁ , "yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ? agatapubbā sā disā, na sā disā gatapubbā iminā dīghena addhunā.

9. " samatittikaṁ anavasesakaṁ1
telapattaṁ yathā parihareyya,
evaṁ sacittamanurakkhe
patthayāno disaṁ agatapubba"nti. [a]

agatapubbaṁ disaṁ vajato gacchato abhikkamatoti gacchato agataṁ disaṁ.

ye bhikkhu abhisambhaveti - ' ye'ti ye parissaye abhisambhaveyya abhibhaveyya ajjhotthareyya pariyādiyeyya maddeyyāti - ye bhikkhu abhisambhave.

pantamhi sayanāsaneti - ante pante pariyante selante vā vanante vā nadante vā udakante vā yattha na kasīyati na vapīyati, vanantaṁ2 atikkamitvā manussānaṁ anupacāre senāsaneti - pantamhi sayanāsane.

tenāha thero sāriputto:

"kati [pts page 472] [\q 472/]      parissayā loke gacchato agataṁ disaṁ,
ye bhikkhu abhisambhave pantamhi sayanāsane"ti.

16 - 7
kyāssa byappathayo assu kyāssassu idha gocarā,
kāni sīlabbatāna'ssu pahitattassa bhikkhuno.

kyāssa byappathayo assūti - kīdisena byappathena samannāgato assa, kiṁsaṇṭhitena kiṁpakārena kiṁpaṭibhāgenāti vacīpārisuddhiṁ pucchati; katamā vacīpārisuddhi? idha bhikkhu musāvādaṁ pahāya musāvādā paṭivirato hoti: saccavādī saccasandho theto paccayiko avisaṁvādako lokassa; pisunaṁ vācaṁ pahāya pisunāya vācāya paṭivirato hoti: ito sutvā na amutra akkhātā imesaṁ bhedāya; amutra vā sutvā na imesaṁ akkhātā amūsaṁ bhedāya. iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti. pharusaṁ vācaṁ pahāya pharusāya vācāya paṭivirato hoti: yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā, tathārūpiṁ vācaṁ bhāsitā hoti. samphappalāpaṁ pahāya samphappalāpā paṭivirato hoti.

1. janattaṁ - sīmu 11. 1. anavasesaṁ - machasaṁ. syā. sīmu11.
[a.] jātaka - ekakanipāta, telapattajātaka.

[bjt page 670] [\x 670/]

kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. catuhī vacīsucaritehi samannāgato catudosāpagataṁ vācaṁ bhāsati. battiṁsāya tiracchānakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā viharati. dasa kathāvatthūni katheti. seyyathīdaṁ: appicchakathaṁ santuṭṭhikathaṁ pavivekakathaṁ asaṁsaggakathaṁ viriyārambhakathaṁ sīlakathaṁ samādhikathaṁ paññākathaṁ vimuttikathaṁ vimuttiñāṇadassanakathaṁ, satipaṭṭhānakathaṁ sammappadhānakathaṁ iddhipādakathaṁ indriyakathaṁ balakathaṁ bojjhaṅgakathaṁ maggakathaṁ phalakathaṁ nibbānakathaṁ [pts page 473] [\q 473/]      katheti. vācāya yato yatto paṭiyatto gutto gopito rakkhito saṁvuto. ayaṁ vacīpārisuddhi. edisāya1 vacīpārisuddhiyā samannāgato assāti - kyāssa byappathayo assu.

kyāssassu idha gocarāti - kīdisena gocarena samannāgato assa, kiṁsaṇṭhitena kiṁpakārena kiṁpaṭibhāgenāti gocaraṁ pucchati. atthi gocaro, atthi agocaro:

katamo agocaro? idhekacco vesiyagocaro vā hoti, vidhavāgocaro vā hoti, thullakumārīgocaro vā hoti, paṇḍakagocaro vā hoti, bhikkhunīgocaro vā hoti, pānāgāragocaro vā hoti. saṁsaṭṭho viharati rājūhi rajamahāmattehi titthiyehi titthiyasāvakehi ananulomikena saṁsaggena. yāni vā pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni ahitakāmāni aphāsukāmāni ayogakkhemakāmāni bhikkhūnaṁ bhikkhunīnaṁ upāsakānaṁ upāsikānaṁ, tathārūpāni kulāni sevati bhajati payirupāsati. ayaṁ vuccati agocaro.

athavā antaragharaṁ paviṭṭho vīthiṁ paṭipanno asaṁvuto gacchati: hatthiṁ olokento assaṁ olokento rathaṁ olokento pattiṁ olokento itthiyo olokento purise olokento kumārikāyo olokento kumārake olokento antarāpaṇaṁ olokento gharamukhāni olokento uddhaṁ olokento2 adho olokento disāvidisaṁ pekkhamāno3 gacchati. ayampi vuccati agocaro. [a]

1. kīdisāya - sīmu11. 2. ullokento - sīmu11. vipekkhamāno - sīmu11.
[a.] jhānavibhaṅga.

[bjt page 672] [\x 672/]

atha vā cakkhunā rūpaṁ disvā nimittaggāhī hoti anubyañjanaggāhī yatvādhikaraṇamenaṁ
- pe -
manindriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ; tassa asaṁvarāya paṭipajjati. na rakkhati manindriyaṁ, manindriyaṁ asaṁvaraṁ āpajjati. ayampi vuccati agocaro.

yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti. seyyathīdaṁ9 naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagaraṁ1 caṇḍālaṁ [pts page 474] [\q 474/]      vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti vā. iti evarūpaṁ visūkadassanaṁ anuyutto hoti. ayampi vuccati agocaro. pañcapi kāmaguṇā agocarā.

vuttaṁ hetaṁ bhagavatā:

"mā bhikkhave agocare caratha paravisaye. agocare bhikkhave carataṁ paravisaye lacchati māro otāraṁ, lacchati māro ārammaṇaṁ ko ca bhikkhave bhikkhuno agocaro paravisayo? yadidaṁ pañca kāmaguṇā. katame pañca? cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā; sotaviññeyyā saddā - ghānaviññeyyā gandhā - jivhāviññeyyā rasā - kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. ayaṁ vuccati bhikkhave bhikkhuno agocaro paravisayo" [a] ayampi vuccati agocaro.

katamo agocaro? idhekacco vesiyagocaro vā hoti, vidhavāgocaro vā hoti, thullakumārīgocaro vā hoti, paṇḍakagocaro vā hoti, bhikkhunīgocaro vā hoti, pānāgāragocaro vā hoti. saṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena. yāni vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni atthakāmāti hitakāmāni phāsukāmāni yogakkhemakāmāni bhikkhūnaṁ bhikkhūnīnaṁ upāsakānaṁ upāsikānaṁ, tathārūpāni kulāni sevati bhajati payirupāsati. ayaṁ vuccati agocaro.

1. sobhanākaraṇaṁ - sīmu11. sobhanakaṁ - sīmu11. sobhanagarakaṁ - [pts]. 2. idha bhikkhu - sīmu11
[a.] satipaṭṭhānasaṁyutta - ambapālīvagga. [b.] jhānavibhaṅga

[bjt page 674] [\x 674/]

atha vā bhikkhu antaragharaṁ paviṭṭho vīthiṁ paṭipanno saṁvuto gacchati: na hatthiṁ olokento na assaṁ olokento na rathaṁ olokento na pattiṁ olokento itthiyo olokento purise olokento kumārikāyo olokento kumārake olokento antarāpaṇaṁ olokento gharamukhāni olokento uddhaṁ olokento adho olokento disāvidisaṁ vipekkhamāno gacchati, ayampi vuccati gocaro. athavā bhikkhu cakkhunā rūpaṁ [pts page 475] [\q 475/]      disvā na nimittaggāhī hoti nānuvyañjanaggāhī, yatvādikaraṇametaṁ cakkhundriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. sotena saddaṁ sutvā - ghānena gandhaṁ ghāyitvā - jivhāya rasaṁ sāyitvā - kāyena phoṭṭhabbaṁ phusitvā - manasā dhammaṁ viññāya na nimittaggāhī hoti nānuvyañjanaggāhī, yatvādhikaraṇametaṁ manindriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa saṁvarāya paṭipajjati. rakkhati manindriyaṁ, manindriye saṁvaraṁ āpajjati; ayampi vuccati gocaro. yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti. seyyathīdaṁ9 naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagaraṁ1 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti vā. iti evarūpaṁ visūkadassanaṁ anuyutto hoti. ayampi vuccati agocaro. cattāropi satipaṭṭhānā gocaro.

vuttaṁ hetaṁ bhagavatā:
"gocare bhikkhave caratha sake pettike visaye. gocare bhikkhave carataṁ sake pettike visaye na lacchati māro otāraṁ, na lacchati māro ārammaṇaṁ. ko ca bhikkhave bhikkhuno gocaro sako pettiko visayo: yadidaṁ cattāro satipaṭṭhānā. katame cattāro: idha bhikkhave bhikkhu kāye kāyānupassī viharati, vedanāsu vedanānupassī viharati ātāpī sampajāno satimā vineyya loke abhijjhā domanassaṁ. citte cittānupassī viharati ātāpī sampajāno satimā vineyya loke abhijjhādomanassaṁ. dhammesu dhammānupassī viharati ātāpī sampajāno satimā vineyya loke abhijjhā domanassaṁ. ayaṁ vuccati bhikkhave bhikkhuno gocaro sako pettiko visayo. ayampi vuccati gocaro. edisena gocarena samannāgato assāti - kyāssassu idha gocarā.

kāni sīlabbatānassūti - kīdisena sīlabbatena samannāgato assa, kiṁsaṇṭhitena kiṁpakārena kiṁpaṭibhagenāti sīlabbatapārisuddhiṁ pucchati; katamā sīlabbatapārisuddhi: atthi sīlañceva vatañca, atthi vataṁ na sīlaṁ. katamaṁ sīlañceva vatañca? idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu, yo tattha saññamo saṁvaro anatikkamo, idaṁ sīlaṁ. yaṁ samādānaṁ, taṁ vataṁ. [pts page 476] [\q 476/]      saṁvaraṭṭhena sīlaṁ, samādānaṭṭhena vataṁ. idaṁ vuccati sīlaṁ ceva vataṁ ca. katamaṁ vataṁ na sīlaṁ? aṭṭhadhutaṅgāni: āraññikaṅgaṁ piṇḍapātikaṅgaṁ paṁsukūlikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ nesajjikaṅgaṁ yathāsanthatikaṅgaṁ, idaṁ vuccati vataṁ na sīlaṁ. viriyasamādānampi vuccati vataṁ na sīlaṁ. " kāmaṁ taco ca nahāru ca aṭṭhi ca avasissatu sarīre upasussatu sarīre maṁsalohitaṁ, yaṁ taṁ purisathāmena purisabalena purisaviriyena purisaparakkamena pattabbaṁ, na taṁ apāpuṇitvā viriyassa santhānaṁ bhavissatī"ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ.

[a.] satipaṭṭhānasaṁyutta - ambapālivagga.

[bjt page 676] [\x 676/]
1. " nāsissaṁ na pivissāmi vihārato na nikkhame,
napi passaṁ nipātessaṁ1 taṇhāsalle anūhate"ti[a]

cittaṁ paggaṇhāti padahati, evarūpampi viriyasamādānaṁ vuccati vataṁ na sīlaṁ. " na tāvāhaṁ imaṁ pallaṅkaṁ bhindissāmi, yāva me na anupādāya āsavehi cittaṁ vimuccissatī"ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ. 'na tāvāhaṁ imamhā āsanā vuṭṭhahissāmi, caṅkamā orohissāmi, vihārā nikkhamissāmi, aḍḍhayogā nikkhamissāmi, pāsādā nikkhamissāmi, hammiyā nikkhamissāmi, guhāya nikkhamissāmi, leṇā nikkhamissāmi, kuṭiyā nikkhamissāmi, kūṭāgārā nikkhamissāmi, aṭṭā2 nikkhamissāmi, māḷā nikkhamissāmi, uddaṇḍā3 nikkhamissāmi, upaṭṭhānasālāya nikkhamissāmi, maṇḍapā nikkhamissāmi, rukkhamūlā nikkhamissāmi yāva me na anupādāya āsavehi cittaṁ vimuccissatī'ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ. 'imasmiṁ yeva pubbaṇhasamayaṁ ariyadhammaṁ āharissāmi samāharissāmi adhigacchissāmi [pts page 477] [\q 477/]      phassayissāmi sacchikarissāmī'ti cittaṁ paggaṇhāti padahati. evarūpaṁ viriyasamādānaṁ vuccati vataṁ na sīlaṁ, imasmiññeva majjhantikasamayaṁ - sāyanhasamayaṁ - purebhattaṁ pacchābhattaṁ - purimaṁ yāmaṁ - - pacchimaṁ yāmaṁ - kāle - juṇhe vasse - hemante - gimhe - purime vayokhandhe - majjhime vayokhandhe - pacchime vayokhandhe ariyadhammaṁ āharissāmi samāharissāmi adhigacchissāmi sacchikarissāmi phassayissāmīti cittaṁ paggaṇhāti padahati. evarūpampi viriyasamādānaṁ vuccati vataṁ na sīlaṁ.

ayaṁ sīlabbatapārisuddhi; edisāya2 sīlabbatapārisuddhiyā samannāgato assāti - kāni sīlabbatānassu.

pahitattassa bhikkhunoti - ' pahitattassā'ti āraddhaviriyassa; thāmavato 3 daḷhaparakkamassa anikkhittachandassa anikkhittadhurassa kusalesu dhammesu; athavā pesitattassa, yassatthāya pesito attatthe ca ñāye ca lakkhaṇe ca kāraṇe ca ṭhānāṭhāne ca sabbe saṅkhārā aniccāti pesitattassa; sabbe saṅkhārā dukkhāti pesitattassa; sabbe dhammā anattāti pesitattassa; avijjāpaccayā saṅkhārāti pesitattassa; - pe -
jātipaccayā jarāmaraṇanti pesitattassa; avijjānirodhā saṅkhāranirodhoti pesitattassa - pe -
jātinirodhā jarāmaraṇanirodhoti pesitattassa; idaṁ dukkhanti pesitattassa - pe
ayaṁ dukkhanirodhagāminī paṭipadāti pesitattassa; ime āsavāti pesitattassa - pe -
ayaṁ āsavanirodhagāminī paṭipadāti pesitattassa; ime dhammā abhiññeyyāti pesitattassa - pe - ime dhammā sacchikātabbāti pesitattassa; channaṁ phassāyatanānaṁ samudayañca atthaṅgamañca assādañca ādīnavañca nissaraṇañca pesitattassa;

1. nikkhamiṁ - syā. [pts.] .
paccayattheragāthā - 3. 1. 2 muditattheragāthā - 4. 1. 12
2. kīdisāya - sīmu 1 machasaṁ. 3. thāmagata - sīmu 11.

[bjt page 678] [\x 678/]

pañcannaṁ upādānakkhandhānaṁ - catuṇṇaṁ mahābhūtānaṁ samudayañca atthaṅgamañca assādañca ādīnavañca nissaraṇañca pesitattassa; yaṁ kiñci samudayadhammaṁ sabbaṁ taṁ nirodhadhammanti [pts page 478] [\q 478/]      pesitattassa. bhikkhunoti puthujjanakalyāṇakassa vā bhikkhuno sekhassa vā bhikkhunoti - pahitattassa bhikkhuno.

tenāha thero sāriputto:

"kyāssa byappathayo assu kyāssassu idha gocarā,
kāni sīlabbatānassu pahitattassa bhikkhuno"ti.

16 - 8

kaṁ so sikkhaṁ samādāya ekodi1 nipako sato,
kammāro rajatasseva niddhame malamattano.

kaṁ so sikkhaṁ samādāyāti - kaṁ so sikkhaṁ ādāya samādāya ādīyitvā samādiyitvā gaṇhitvā parāmasitvā abhinivisitvāti - kaṁ so sikkhaṁ samādāya.

ekodi1 nipako satoti - 'ekodī'ti ekaggacitto avikkhittacitto avisāhaṭamānaso, samatho samādhindriyaṁ samādhibalaṁ - pe -
sammāsamādhi; nipakoti nipako paṇḍito paññavā buddhimā ñāṇī vibhāvī medhāvī; satoti catuhi kāraṇehi sato: kāye kāyānupassanāsatipaṭṭhānaṁ bhāvento sato; vedanāsu - citte - dhammesu dhammānupassanāsatipaṭṭhānaṁ bhāvento sato; se vuccati satoti - sato.

kaṁ so sikkhaṁ samādāyāti - adhisīlasikkhaṁ pucchati, nipakoti adhipaññāsikkhaṁ pucchati, satoti pārisuddhiṁ pucchatīti - kaṁ so sikkhaṁ samādāya ekodi nipako sato.

kammāro rajatasseva niddhame malamattanoti - 'kammāro: vuccati suvaṇṇakāro; ' rajataṁ' vuccati jātarūpaṁ. yathā suvaṇṇakāro jātarūpassa oḷārikampi malaṁ dhamati saṁdhamati niddhamati; majjhimakampi malaṁ dhamati saṁdhamati niddhamati; sukhumakampi malaṁ dhamati saṁdhamati niddhamati; evamevaṁ bhikkhu attano oḷārikepi kilese dhamati saṁdhamati niddhamati; evamevaṁ bhikkhu attano oḷārikepi kilese dhamati saṁdhamati niddhamati pajahati vinodeti byantīkaroti anabhāvaṁ gameti.

1. ekodi - sīmu. 11
[bjt page 680] [\x 680/]

majjhimakepi kilese - sukhumakepi kilese dhamati saṁdhamati [pts page 479] [\q 479/]      niddhamati pajahati vinodeti byantīkaroti anabhāvaṁ gameti. atha vā bhikkhu attano rāgamalaṁ dosamalaṁ mohamalaṁ mānamalaṁ diṭṭhimalaṁ kilesamalaṁ duccaritamalaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ dhamati saṁdhamati niddhamati pajahati vinodeti byantīkaroti anabhāvaṁ gameti; atha vā sammādiṭṭhiyā micchādiṭṭhiṁ dhamati sandhamati niddhamati pajahati vinodeti byantīkaroti anabhāvaṁ gameti; sammāsaṅkappena micchāsaṅkappaṁ - sammāvācāya micchāvācaṁ - sammākammantena micchākammantaṁ - sammāājīvena micchāājīvaṁ - sammāvāyāmena micchāvāyāmaṁ - sammāsatiyā micchāsatiṁ - sammāsamādhinā micchāsamādhiṁ - sammāñāṇena micchāñāṇaṁ - sammāvimuttiyā micchāvimuttiṁ dhamati saṁdhamati niddhamati pajahati vinodeti byantīkaroti anabhāvaṁ gameti. athavā ariyena aṭṭhaṅgikena maggena sabbe kilese sabbe duccarite sabbe darathe sabbe pariḷāhe sabbe santāpe sabbākusalābhisaṅkhāre dhamati saṁdhamati niddhamati pajahati vinodeti byantīkaroti anabhāvaṁ gametīti - kammāro rajatasseva niddhame malamattano.

tenāha thero sāriputto:

" kaṁ so sikkhaṁ samādāya ekodi nipako sato,
kammāro rajatasseva niddhame malamattano"ti.

16 - 9

vijigucchamānassa yadidaṁ phāsu
(sāriputtāti bhagavā)
rittāsanaṁ sayanaṁ sevato ve,
sambodhikāmassa yathānudhammaṁ
taṁ te pavakkhāmi yathā pajānaṁ.

vijigucchamānassa yadidaṁ phāsūti - 'vijigucchamānassā'ti jātiyā vijigucchamānassa, jarāya - byādhinā - maraṇena - sokehi - paridevehi - [pts page 480] [\q 480/]      dukkhehi - domanassehi - upāyāsehi - pe -
diṭṭhibyasanena dukkhena vijigucchamānassa aṭṭīyamānassa harāyamānassāti - vijigucchamānassa; yadidaṁ phāsūti yaṁ phāsu phāsuvihāraṁ taṁ kathayissāmi; katamo phāsuvihāro? sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojanesu mattaññutā jāgariyānuyogo satisampajaññaṁ cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo nibbānañca nibbānagāminī ca paṭipadā; ayaṁ phāsuvihāroti - vijigucchamānassa yadidaṁ phāsu.
[bjt page 682] [\x 682/]

sāriputtāti - bhagavā taṁ theraṁ nāmenālapati; bhagavāti gāravādhivacanaṁ; apica, bhaggarāgoti bhagavā; bhaggadosoti bhagavā; bhaggamohoti bhagavā; bhaggamānoti bhagavā; bhaggadiṭṭhīti bhagavā; bhaggakaṇṭakoti bhagavā; bhaggakilesoti bhagavā; bhaji vibhaji pavibhaji dhammaratananti bhagavā bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā; bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā, bhāgī vā bhagavā cīvara piṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā. bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā; bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ, ānāpānasatisamādhissa asubhasamāpattiyāti [pts page 481] [\q 481/]      bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā; bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti 'metteyyāti bhagavā. '

rittāsanaṁ sayanaṁ sevato veti - 'āsanaṁ' vuccati yattha nisīdati mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro1; 'sayanaṁ? vuccati senāsanaṁ: vihāro aḍḍhayogo pāsādo hammiyaṁ guhā, taṁ sayanāsanaṁ asappāyarūpadassanena rittaṁ vivittaṁ pavivittaṁ, asappāyasaddasavaṇena - pe -
asappāyehi pañcahi kāmaguṇehi rittaṁ vivittaṁ pavivittaṁ; rittaṁ sayanāsanaṁ sevato nisevato saṁsevato paṭisevatoti - rittāsanaṁ sayanaṁ sevato ve.

1. palāsa- - syā.

[bjt page 684] [\x 684/]

sambodhikāmassa yathānudhammanti - 'sambodhi' vuccati catusu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi; taṁ sambodhiṁ bujjhitukāmassa anubujjhitukāmassa paṭivijjhitukāmassa sambujjhitukāmassa adhigantukāmassa phassitukāmassa sacchikātukāmassāti - sambodhikāmassa; yathānudhammanti katame bodhiyā anudhammā? sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu [pts page 482] [\q 482/]      guttadvāratā bhojanesu mattaññutā jāgariyānuyogo satisampajaññaṁ; ime vuccanti bodhiyā anudhammā; athavā catunnaṁ maggānaṁ pubbabhāge vipassanā, ime vuccanti bodhiyā anudhammāti - sambodhikāmassa yathānudhammaṁ.

taṁ te pavakkhāmi yathā pajānanti - 'ta'nti bodhiyā anudhammaṁ pavakkhāmīti pavakkhāmi ācikkhissāmi desessāmi paññapessāmi paṭṭhapessāmi vicarissāmi vibhajissāmi uttānīkarissāmi pakāsissāmi; yathā pajānanti yathā pajānaṁ yathā pajānanto ājānanto vijānanto paṭivijānanto paṭivijjhanto, na itihitihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayaṁ abhiññātaṁ attapaccakkhaṁ dhammaṁ taṁ kathayissāmīti - taṁ te pavakkhāmi yathā pajānaṁ.

tenāha bhagavā:

" vijigucchamānassa yadidaṁ phāsu
(sāriputtāti bhagavā)
rittāsanaṁ sayanaṁ sevato va,
sambodhikāmassa yathānudhammaṁ
taṁ te pavakkhāmi yathā pajāna"nti.

16 - 10
pañcanna dhīro bhayānaṁ na bhāye
bhikkhu sato sappariyantacārī, 1
ḍaṁsādhipātāna siriṁsapānaṁ2
manussaphassāna3 catuppadānaṁ.

1. sapariyantacārī - machasaṁ. 2. sarīsapānaṁ - machasaṁ.
3. manussaphassānaṁ - machasaṁ.

[bjt page 686] [\x 686/]

pañcanna dhīro bhayānaṁ na bhāyeti - 'dhīro'ti dhīro paṇḍito paññavā buddhimā - ñāṇī vibhāvī medhāvī vīro pañcannaṁ bhayānaṁ na bhāyeyya na taseyya na santaseyya na uttaseyya na uttaseyya na parittaseyya na santāsaṁ āpajjeyya, abhīrū assa acchambhī anutrāsī [pts page 483] [\q 483/]      apalāyī pahīnabhayabheravo vigatalomahaṁso vihareyyāti - pañcanna dhīro bhayānaṁ na bhāye.

bhikkhu sato sappariyantacārīti - 'bhikkhū'ti puthujjanakalyāṇako vā bhikkhu, sekho vā bhikkhu; satoti catuhi kāraṇehi sato: kāye kāyānupassanāsatipaṭṭhānaṁ bhāvento sato, vedanāsu - citte - dhammesu dhammānupassanāsatipaṭṭhānaṁ bhāvento sato; so vuccati sato; sappariyantacārīti cattāro pariyantā: sīlasaṁvarapariyanto, indriyasaṁvarapariyanto, bhojane mattaññutāpariyanto, jāgariyānuyogapariyanto; katamo sīlasaṁvarapariyanto? idha bhikkhu sīlavā hoti. pātimokkhasaṁvarasaṁvuto viharati, ācāragocarasampanno aṇumattesu vajjesu bhayadassāvī, samādāya sikkhati sikkhāpadesu, antopūtibhāvaṁ paccavekkhamāno, anto sīlasaṁvarapariyante carati; mariyādaṁ na bhindati, ayaṁ sīlasaṁvarapariyanto. katamo indriyasaṁvarapariyanto? idha bhikkhu cakkhunā rūpaṁ disvā na nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ. tassa saṁvarāya paṭipajjati; rakkhati cakkhundriyaṁ, cakkhundriye saṁvaraṁ āpajjati. sotena saddaṁ sutvā na nimittaggāhī hoti nānubyañjanaggāhī yatvādhikaraṇamenaṁ sotendriyaṁ asaṁvutaṁ viharantaṁ abhijjhā domanassā pāpakā akusalā dhammā anvassaveyyuṁ, tassa saṁvarāya paṭipajjati; rakkhati sotendriyaṁ, sotendriye saṁvaraṁ āpajjati ghānena gandhaṁ ghāyitvā na nimittaggāhī hoti nānubyañjanaggāhī yatvādhikaraṇamenaṁ ghānendriyaṁ asaṁvutaṁ viharantaṁ abhijjhā domanassā pāpakā akusalā dhammā anvassaveyyuṁ, tassa saṁvarāya paṭipajjati; rakkhati ghānendriyaṁ, ghānendriye saṁvaraṁ āpajjati jivhāya rasaṁ sāyitvā na nimittaggāhī hoti nānubyañjanaggāhī yatvādhikaraṇamenaṁ jivhindriyaṁ asaṁvutaṁ viharantaṁ abhijjhā domanassā pāpakā akusalā dhammā anvassaveyyuṁ, tassa saṁvarāya paṭipajjati; rakkhati jivhindriyaṁ, jivhindriye saṁvaraṁ āpajjati kāyena phoṭṭhabbaṁ phusitvā na nimittaggāhī hoti nānubyañjanaggāhī yatvādhikaraṇamenaṁ kāyendriyaṁ asaṁvutaṁ viharantaṁ abhijjhā domanassā pāpakā akusalā dhammā anvassaveyyuṁ, tassa saṁvarāya paṭipajjati; rakkhati kāyendriyaṁ, kāyendriye saṁvaraṁ āpajjati manasā dhammaṁ viññāya na nimittaggāhī hoti nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ abhijjhā domanassā pāpakā akusalā dhammā anvassaveyyuṁ, tassa saṁvarāya paṭipajjati; rakkhati manindriyaṁ, manindriye saṁvaraṁ āpajjati ādinnapariyāyaṁ paccavekkhamāno anto indriyasaṁvarapariyante carati, mariyādaṁ na bhindati, ayaṁ indriyasaṁvarapariyanto. katamo bhojane mattaññutāpariyanto? idha bhikkhu paṭisaṅkhā [pts page 484] [\q 484/]      yoniso āhāraṁ āhāreti, neva davāya, na madāya, na maṇḍanāya, na vibhūsaṇāya; yāvadeva imassa kāyassa ṭhitiyā yāpanāya, vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati. anavajjatā ca phāsuvihāro cāti. akkhabbhañjana - vaṇapaṭicchādana - puttamaṁsūpamaṁ paccavekkhamāno anto bhojane mattaññutāpariyante carati, mariyādaṁ na bhindati; ayaṁ bhojane mattaññutāpariyanto.

[bjt page 688] [\x 688/]
katamo jāgariyānuyogapariyanto? idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti. rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasikaritvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti. bhaddekarattavihāraṁ paccavekkhamāno antojāgariyānuyogapariyante carati, mariyādaṁ na bhindati; ayaṁ jāgariyānuyogapariyantoti - bhikkhu sato sappariyantacārī.

ḍaṁsādhipātāna siriṁsapānanti - 'ḍaṁsā' vuccanti piṅgalamakkhikāyo; 'adhipātakā' vuccanti sabbāpi makkhikāyo; kiṁ kāraṇā adhipātakā muccanti sabbāpi makkhikāyo? tā uppatitvā uppatitvā khādanti; taṁkāraṇā adhipātakā vuccanti sabbāpi makkhikāyo. ' siriṁsapā' vuccanti ahīti - ḍaṁsādhipātāna siriṁsapānaṁ

manussaphassāna catuppadānanti - ' manussaphassā' vuccanti corā vā assu mānavā vā katakammā vā akatakammā vi; te bhikkhuṁ pañhaṁ vā puccheyyuṁ, vādaṁ vā āropeyyuṁ, akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ. yo koci manussato upaghāto manussaphasso; catuppadānanti sīhā byagghā [pts page 485] [\q 485/]      dīpī acchā taracchā kokā mahisā hatthī; te bhikkhuṁ maddeyyuṁ khādeyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ, catuppadato upaghāto ya kiñci catuppadahayanti - manussaphassāna catuppadānaṁ.

tenāha bhagavā:

" pañcanna dhīro bhayānaṁ na bhāye bhikkhu sato sappariyantacārī,
ḍaṁsādhipātāna siriṁsapānaṁ1 manussaphassāna2 catuppadāna"nti.

16 - 11

paradhammikānampi na santaseyya disvāpi tesaṁ bahubheravāni,
athāparāni abhisambhaveyya3 parissayāni kusalānuesī.

1. ḍaṁsādhipātānaṁ sarīsapānaṁ - machasaṁ 2. manussaphassānaṁ - machasaṁ. 3. abhisambhaveyyuṁ - syā.

[bjt page 690] [\x 690/]

paradhammikānampi na santaseyya disvāpi tesaṁ bahubheravānīti - 'paradhammikā' vuccanti satta sahadhammike ṭhapetvā ye keci buddhe dhamme saṅghe appasannā. te bhikkhuṁ pañhaṁ vā puccheyyuṁ vādaṁ vā āropeyyuṁ, akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ. tesaṁ bahubherave passitvā vā suṇitvā vā na vedheyya na pavedheyya na sampavedheyya, na taseyya na santaseyya na uttaseyya na parittaseyya na bhāyeyya na santāsaṁ āpajjeyya, abhīru assa acchambhī anutrāsī apalāyī, pahīnabhayabheravo vigatalomahaṁso vihareyyāti - paradhammikānampi na santaseyya disvāpi tesaṁ bahubheravāni.

athāparāni abhisambhaveyya1 parissayāni kusalānuesīti - athāparānipi atthi abhisambhotabbāni abhibhavitabbāni ajjhottharitabbāni pariyādiyitabbāni madditabbāni. parissayāti dve parissayā: [pts page 486] [\q 486/]      pākaṭaparissayā ca paṭicchannaparissayā ca
- pe - evampi tatrāsayāti parissayā. kusalānuphasīti sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ - pe - ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ esantena gavesantena pariyesantena parissayā abhisambhotabbā abhibhavitabbā ajjhottharitabbā pariyādiyitabbā madditabbāti athāparāni abhisambhaveyya parissayāni kusalānuesī.

tenāha bhagavā:

"paradhammikānampi na santaseyya
disvāpi tesaṁ bahubheravāti.
athāparāni abhisambhaveyya
parissayāni kusalānuesī"ti.

16 - 12
ātaṅkaphassena khudāya phuṭṭho
sītaṁ athuṇhaṁ2 adhivāsayeyya.
so tehi phuṭṭho bahudhā anoko
viriyaparakkamaṁ daḷhaṁ kareyya.

ātaṅkaphassena khudāya phuṭṭhoti - ' ātaṅkaphasso' vuccati rogaphasso. rogaphassena phuṭṭho pareto samohito samannāgato assa; cakkhurogena phuṭṭho pareto samohito samannāgato assa; sotarogena - ghānarogena - jivhārogena - kāyarogena - pe -
ḍaṁsamakasavātātapasiriṁsapasamphassena phuṭṭho pareto samohito samannāgato assa. 'khudā' vuccati chātako. chātakena phuṭṭho pareto samohito samannāgato assāti - ātaṅkaphassena khudāya phuṭṭho.

1. abhisambhaveyyuṁ [pts] 2. atuṇhaṁ - sīmu11

[bjt page 692] [\x 692/]

sītaṁ athuṇhaṁ 1 adhivāsayeyyāti - 'sīta'nti dvīhi kāraṇehi sītaṁ hoti: abbhantaradhātupakopa2 vasena vā sītaṁ hoti. bahiddhā utuvasena vā sītaṁ hoti. uṇhanti dvīhi kāraṇehi uṇhaṁ hoti. abbhantaradhātupakopavasena2 vā uṇhaṁ hoti. bahiddhā utuvasena vā uṇhaṁ hotīti - sītaṁ athuṇhaṁ. adhivāsayeyyāti [pts page 487] [\q 487/]      khamo assa sītassa uṇhassa jighacchāya pipāsāya ḍaṁsamakasavātātapasiriṁsapasamphassānaṁ, duruttānaṁ durāgatānaṁ vacanapathānaṁ, uppannānaṁ sārīrikānaṁ vedanānaṁ dukkhānaṁ tippānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko assāti - sītaṁ athunhaṁ1 adhivāsayeyya.

so tehi phuṭṭho bahudhā anokoti - ' so tehī'ti ātaṅkaphassena ca khudāya ca sītena ca uṇhena ca phuṭṭho pareto samohito samannāgato assāti - so tehi phuṭṭho. bahudhāti anekavidhehi ākārehi phuṭṭho pareto samohito samannāgato assāti - so tehi phuṭṭho bahudhā. anokoti abisaṅkhārasahagataviññāṇassa okāsaṁ na karotītipi - anoko. athavā, kāyaduccaritassa vacīduccaritassa manoduccaritassa okāsaṁ na karotītipi anokoti - so tehi phuṭṭho bahudhā anoko.

viriyaparakkamaṁ daḷhaṁ kareyyāti - ' viriyaparakkamo' vuccati: "yo cetasiko viriyārambho nikkamo parakkamo uyyāmo vāyāmo ussāho ussoḷhī appaṭivānī thāmo dhiti3 asithilaparakkamatā anikkhittachandatā anikkhittadhuratā dhurasampaggāho viriyaṁ viriyindriyaṁ viriyabalaṁ sammāvāyāmo"[a] viriyaparakkamaṁ daḷhaṁ kareyyāti - viriyaparakkamaṁ daḷhaṁ kareyya, thiraṁ kareyya, daḷhasamādāno assa avatthitasamādānoti - viriyaparakkamaṁ daḷhaṁ kareyya.

tenāha bhagavā:

" ātaṅkaphassena khudāya phuṭṭho
sītaṁ athuṇhaṁ adhivāsayeyya,
so tehi phuṭṭho bahudhā anoko
viriyaparakkamaṁ daḷhaṁ kareyyā"ti.

16 - 13

theyyaṁ na kareyya4 na musā bhaṇeyya
mettāya phasse tasathāvarāni,
yadāvilattaṁ manaso vijaññā
kaṇhassa pakkhoti vinodayeyya.

1. atuṇahaṁ, sīmu. 2. dhātusaṁkhobha - sa. 3. ṭhiti - sīmu11 4. kare - sīmu11. machasaṁ.

[bjt page 694] [\x 694/]
theyyaṁ [pts page 488] [\q 488/]      na kareyya na musā bhaṇeyyāti - ' theyyaṁ na kareyyā'ti idha bhikkhu adinnādānaṁ pahāya adinnādānā paṭivirato assa, dinnādāyī dinnapāṭikaṅkhī athenena sucibhūtena attanā vihareyyāti - theyyaṁ na kareyya. na musā bhaṇeyyāti idha bhikkhu musāvādaṁ pahāya musāvādā paṭivirato assa, saccavādī saccasandho theto paccayiko avisaṁvādako lokassāti - theyyaṁ na kareyya na musā bhaṇeyya.

mettāya phasse tasathāvarānīti - ' mettā'ti "yā sattesu metti mettāyanā mettāyitattaṁ anuddayā anuddayatā1 anuddayitattaṁ hitesitā anukampā abyāpādo abyāpajjo adoso kusalamūlaṁ[a.] tasāti yesaṁ tasinā taṇhā appahīnā, yesañca bhayabheravā appahīnā. kiṁ kāraṇā vuccanti tasā? te tasanti uttasanti paritasanti bhāyanti santāsaṁ āpajjanti. taṁkāraṇā vuccanti tasā. thāvarāti yesaṁ tasinā taṇhā pahīnā, yesañca bhayabheravā pahīnā. kiṁkāraṇā vuccanti thāvarā? te na tasanti na uttasanti na paritasanti na bhāyanti, santāsaṁ na āpajjanti, taṁkāraṇā vuccanti thāvarā.

mettāya phasse tasathāvarānīti - tase ca thāvare ca mettāya phasseyya phareyya, mettāsahagatena cetasā vipulena mahaggatena appamāṇena averena abyāpajjena pharitvā vihareyyāti - mettāya phasse tasathāvarāni.

yadāvilattaṁ manaso vijaññāti - 'yadā'ti yaṁ 2 manasoti " yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu"[a] kāyaduccaritena cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avupasantaṁ, vacīduccaritena - manoduccaritena - rāgena - dosena - mohena - kodhena - upanāhena - makkhena - palāsena - issāya - macchariyena - māyāya - sāṭheyyena - thambhena - sārambhena - mānena - atimānena - madena - pamādena - sabbakilesehi - sabbaduccaritehi - sabbadarathehi - sabbapariḷāhehi - sabbasantāpehi - sabbākusalābhisaṅkhārehi cittaṁ āvilaṁ hoti luḷitaṁ eritaṁ ghaṭṭitaṁ [pts page 489] [\q 489/]      calitaṁ bhantaṁ avupasantaṁ. yadāvilattaṁ manaso vijaññāti - cittassa āvilabhāvaṁ jāneyya ājāneyya vijāneyya paṭivijāneyya paṭivijjheyyāti - yadāvilattaṁ manaso vijaññā.

1. anuddayanā - sīmu11.
[a.] dhammasaṅgaṇi - nikkhepakaṇḍa.
2. yadā - sīmu 11

[bjt page 696] [\x 696/]

kaṇhassa pakkhoti vinodayeyyāti - 'kaṇho'ti yo so māro kaṇho adhipati antagū namuci pamattabandhu. kaṇhassa pakkho mārapakkho mārapāso mārabalisaṁ mārāmisaṁ māravisayo māranivāpo1 māragocaro mārabandhananti pajaheyya vinodeyya byantīkareyya anabhāvaṁ gameyyāti - evampi kaṇhassa pakkhoti vinodayeyya. athavā kaṇhassa pakkho - mārapakkho akusalapakkho dukkhudrayo2 dukkhavipāko nirayasaṁvattaniko tiracchānayonisaṁvattaniko pettivisayasaṁvattanikoti pajaheyya vinodeyya byantīkareyya anabhāvaṁ gameyyāti - evampi kaṇhassa pakkhoti vinodayeyya.

tenāha bhagavā:

"theyyaṁ na kareyya na musā bhaṇeyya
mettāya phasse tasathāvarāni,
yadāvilattaṁ manaso vijaññā
kaṇhassa pakkhoti vinodayeyyā"ti.

16 - 14

kodhātimānassa vasaṁ na gacche
mūlampi tesaṁ palikhañña tiṭṭhe,
athappiyaṁ vā pana appiyaṁ vā
addhā bhavanto abhisambhaveyya.

kodhātimānassa vasaṁ na gaccheti - 'kodho'ti " yo cittassa āghāto paṭighāto - pe - caṇḍikkaṁ asuropo3 anattamanatā cittassa" [b] atimānoti "idhekacco paraṁ atimaññati jātiyā vā gottena vā kolaputtiyena vā vaṇṇapokkharatāya vā dhanena vā ajjhenena7 vā kammāyatanena vā sippāyatanena vā vijjaṭṭhānena vā sutena vā paṭibhānena vā aññataraññatarena vā vatthunā. kodhātimānassa vasaṁ na gaccheti kodhassa ca atimānassa ca vasaṁ na gaccheyya, kodhañca atimānañca pajaheyya vinodeyya byantīkareyya anabhāvaṁ gameyyāti kodhātimānassa vasaṁ na gacche.

mūlampi [pts page 490] [\q 490/]      tesaṁ palikhañña tiṭṭheti - katamaṁ kodhassa mūlaṁ: avijjā mūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ. idaṁ kodhassa mūlaṁ. katamaṁ atimānassa mūlaṁ: avijjā mūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ. idaṁ asmimānassa mūlaṁ. mūlampi tesaṁ palikhañña tiṭṭheti kodhassa ca atimānassa ca mūlaṁ palikhaṇitvā uddharitvā samuddharitvā uppāṭayitvā samuppāṭayitvā pajahitvā vinodetvā byantīkaritvā anabhāvaṁ gametvā tiṭṭheyya santiṭṭheyyāti - mūlampi tesaṁ palikhañña tiṭṭhe.

1. mārantatapo - syā, [pts.] māranivāso - sīmu11. machasaṁ. 2. dukkhuddayosīmu11. machasaṁ. dukkhaddaso - sa. dukkhudayo - [pts].
a. dhammasaṅgaṇi - cittupādakaṇḍa.
3. assuropo - sīmu11
[b] dhammasaṅgaṇi - cittuppādakaṇḍa. [c.] khuddakavatthuvibhaṅga.

[bjt page 698] [\x 698/]
athappiyaṁ vā pana appiyaṁ vā addhā bhavanto abhisambhaveyyāti 'athā'ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāmetaṁ ' athā'ti. piyāti dve piyā: sattā vā saṅkhārā vā, katame sattā piyā: idha yā'ssa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā. katame saṅkhārā piyā: manāpikā rūpā manāpikā saddā gandharasā phoṭṭhabbā, ime saṅkhārā piyā. appiyāti dve appiyā: sattā vā saṅkhārā vā. katame sattā appiyā: idha yā'ssa te honti anatthakāmā, ahitakāmā aphāsukāmā ayogakkhemakāmā jīvitā voropetukāmā. ime sattā appiyā. katame saṅkhārā appiyā: amanāpikā rūpā amanāpikā saddā gandhā rasā phoṭṭhabbaṁ, ime saṅkhārā appiyā. addhāti ekaṁsavacanaṁ nikkaṅkhavacanaṁ avatthāpanavacanametaṁ 'addhā'ti; athappiyaṁ vā pana appiyaṁ vā addhā bhavanto abhisambhaveyyāti piyāppiyaṁ sātāsātaṁ sukhadukkhaṁ [pts page 491] [\q 491/]      somanassadomanassaṁ iṭṭhāniṭṭhaṁ abhisambhavanto vā abhibhaveyya adibhavanto vā abhibhaveyyāti - athappiyaṁ vā pana appiyaṁ vā addhā bhavanto abhisambhaveyya.

tenāha bhagavā:

"kodhātimānassa vasaṁ na gacche
mūlampi tesaṁ palikhañña tiṭṭhe,
athappiyaṁ vā pana appiyaṁ vā
addhā bhavanto abisambhaveyyā"ti.

16 - 15

paññaṁ purakkhatvā kalyāṇapīti
vikkhambhaye tāni parissayāni,
aratiṁ sahetha sayanamhi pante
caturo sahetha paridevadhamme.

paññaṁ purakkhatvā kalyāṇapītīti - ' paññā'ti " yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhavyā cintā upaparikkhā bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi" [a] paññaṁ purakkhatvāti idhekacco paññaṁ purato katvā carati paññādhajo paññāketu paññādhipateyyo vicayabahulo pavicayabahulo pekkhāyanabahulo2 samekkhāyana3 bahulo vibhūtavihārī taccarito tabbahulo taggarāko tanninno tappoṇo tappabhāro tadadhimutto tadadhipateyyoti - evampi paññaṁ purakkhatvā.

1. niyyānikavacanaṁ - sīmu11. machasaṁ. 2. okkhāyana- - sīmu. 11 samokkhāyana- - sīmu 11. [pts] 3. sampekkhāyana- - machasaṁ.
[a.] dhammasaṅgani - cittuppādakaṇḍa.

[bjt page 700] [\x 700/]

atha vā gacchanto vā: gacchāmī'ti pajānāti; ṭhito vā 'ṭhitomhī'ti pajānāti, nisinno vā 'nisinnomhī'ti pajānāti, sayāno vā 'sayānomhī'ti pajānāti, yathā yathā vā panassa kāyo paṇihito hoti, tathā tathā naṁ pajānātīti evampi paññaṁ purakkhatvā. athavā abhikkante paṭikkante sampajānakārī hoti, ālokite vilokite sampajānakārī hoti, sammiñjite pasārite sampajānakārī hoti, saṅghāṭipattacīvaradhāraṇe sampajānakārī hoti. asite pīte khāyite sāyite sampajānakārī hoti, uccārapassāvakamme sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī hotī'ti evampi paññaṁ purakkhatvā. kalyāṇapītī'ti buddhānussativasena uppajjati pītipāmujjaṁ kalyāṇapīti, dhammānussativasena - saṅghānussati - sīlānussati - cāgānussati - devatānussati - vedanānussati(?) - ānāpānasati [pts page 492  [\q 492/]     - ] maraṇasati - kāyagatāsati - upasamānussativasena uppajjati pītipāmujjaṁ kalyāṇapītīti - paññaṁ purakkhatvā kalyāṇapīti.

vikkhambhaye tāni parissayānīti - 'parissayā'ti dve parissayā: - pe -

vikkhambhaye tāni parissayānīti tāni parissayāni vikkhambheyya abhibhaveyya ajjhotthareyya pariyādiyeyya maddeyyāti - vikkhambhaye tāni parissayāni.

aratiṁ sahetha sayanamhi panteti - 'aratī'ti 'yā arati aratikā anabhirati anabhiramaṇā ukkaṇṭhitā1 paritassikā'. 2[a] sayanamhi panteti pantesu vā senāsanesu aññataraññataresu dhammesu aratiṁ saheyya abhibhaveyya ajjhotthaheyya pariyādiyeyya maddeyyāti aratiṁ sahetha sayanamhi pante.

caturo sahetha paridevadhammeti - caturo paridevanīyadhamme saheyya parisaheyya abhibhaveyya ajjhotthareyya pariyādiyeyya maddeyyāti caturo sahetha paridevadhamme.

tenāha bhagavā:
"paññaṁ purakkhatvā kalyāṇapīti
vikkhambhaye tāni parissayāni,
aratiṁ sahetha sayanamhi pante
caturo sahetha paridevadhamme"ti.

16 - 16

kiṁsu asissaṁ3 kuvaṁ4vā asissaṁ
dukkhaṁ vata settha kuvajja sessaṁ,
ete vitakke paridevaneyye5
vinayetha sekho aniketacārī.

1. ukkaṇṭhakā - [pts] ukkaṇṭhitatā - sīmu11. 2. paritassanāsīmu11, [pts] 3. asissāmī - su. sa. [pts] 4. kuhiṁ - sīmu11 5. paridevaniyye - sa.
[a.] khuddakavatthuvibhaṅga.

[bjt page 702] [\x 702/]

kiṁ [pts page 493] [\q 493/]      su asissaṁ kuvaṁ vā asissanti - ' kiṁsu asissa'nti1 kiṁ bhuñjissāmi odanaṁ vā kummāsaṁ vā sattuṁ vā macchaṁ vā maṁsaṁ vāti - kiṁ su asissaṁ. kuvaṁ vā asissanti kattha bhuñjissāmi khattiyakule vā brāhmaṇakule vā vessakule vā suddakule vāti - kiṁ su asissaṁ kuvaṁ vā asissaṁ.

dukkhaṁ vata settha kuvajja sessanti - imaṁ rattiṁ dukkhaṁ sayittha phalake vā taṭṭikāya vā cammakhaṇḍe vā tiṇasanthāre vā paṇṇasanthāre vā palālasanthāre vā, āgāmirattiṁ2 kattha sukhaṁ sayissāmi mañce vā pīṭhe vā bhisiyā vi bimbohane vā vihāre vā aḍḍhayoge vā pāsāde vā hammiye vā guhāya vāti - dukkhaṁ vata settha kuvajja sessaṁ.

ete vitakke paridevaneyyeti - 'ete vitakke'ti dve piṇḍapātapaṭisaññutte vitakke, dve senāsanapaṭisaññutte vitakke; paridevateyyeti ādevaneyye paridevaneyyeti - ete vitakke paridevaneyye.

vinayetha sekho aniketacārīti - ' sekho'ti kiṁ kāraṇā vuccati sekho? sikkhatīti sekho; kiñca sikkhati: - pe - ayaṁ adhipaññāsikkhā. imā tisso sikkhāyo āvajjanto sikkhati, jānanto - passanto - paccavekkhanto - cittaṁ adhiṭṭhahanto sikkhati, saddhāya adhimuccanto sikkhati, viriyaṁ paggaṇhanto - satiṁ upaṭṭhapento - cittaṁ samādahanto - paññāya pajānanto - pahātabbaṁ [pts page 494] [\q 494/]      pajahanto - bhāvetabbaṁ bhāvento - sacchikātabbaṁ sacchikaronto sikkhati, ācarati samācarati samādāya sikkhati. taṁ kāraṇā vuccati sekho. sekho vinayāya paṭivinayāya pahānāya vūpasamāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya, imā tisso sikkhāyo āvajjanto sikkheyya, jānanto - pe - samādāya vatteyyāti - vinayetha sekho. aniketacārīti kathaṁ niketacārī hoti: idhekacco kulapaḷibodhena samannāgato hoti. gaṇapaḷibodhena - āvāsapaḷibodhena - cīvarapaḷibodhena - piṇḍapātapaḷibodhena - senāsanapaḷibodhena - gilānapaccayabhesajjaparikkhārapaḷibodhena samannāgato hoti. evaṁ niketacārī hoti. kathaṁ aniketacārī hoti: idha bhikkhu na kulapaḷibodhena samannāgato na gaṇa - na āvāsa - na cīvara - na piṇḍapāta - na senāsana - na gilānapaccayabhesajjaparikkhārapaḷibodhena samannāgato hoti. evaṁ aniketacārī hoti.

1. asissāmīti - sīmu11. 2. āgamanarattiṁ - syā. [pts.]

[bjt page 704] [\x 704/]
1. "magadhaṁ gatā kosalaṁ gatā
ekacciyā pana jjibemiyā1,
migā viya2 asaṅgacārino3
aniketā viharanti bhikkhavo[a.]

2. sādhu caritakaṁ4 sādhu sucaritaṁ
sādhu sadā aniketavihāro,
atthapucchanaṁ padakkhiṇakammaṁ
etaṁ sāmaññaṁ akiñcanassā"ti[b]

vinayetha [pts page 495] [\q 495/]      sekho aniketacārī.

tenāha bhagavā:

"kiṁ su asissaṁ kuvaṁ vā asissaṁ
dukkhaṁ vata settha kuvajja sessaṁ,
ete vitakke paridevaneyye
vinayetha sekho aniketacārī"ti.

16 - 17

annañca laddhā vasanañca kāle
mattaṁ sa jaññā idha tosanatthaṁ,
so tesu gutto yatacāri gāme
rusitopi vācaṁ pharusaṁ na vajjā.

annañca laddhā vasanañca kāleti - ' anna'nti odano kummāso sattu maccho maṁsaṁ; vasananti - cha cīvarāni: khomaṁ kappāsikaṁ koseyyaṁ kambalaṁ sāṇaṁ bhaṅgaṁ; annañca laddhā vasanañca kāleti - cīvaraṁ labhitvā piṇḍapātaṁ labhitvā, na kuhanāya na lapanāya na nemittikatāya na nippesikatāya na lābhena lābhaṁ nijigiṁsanatāya na dārudānena na veḷudānena na pattadānena na pupphadānena na phaladānena na sinānadānena na cuṇṇadānena na mattikādānena na dantakaṭṭhadānena na mukhodakadānena na cāṭukamyatāya na muggasuppatāya na pāribhaṭṭatāya na piṭṭhimaṁsikatāya na vatthuvijjāya na tiracchānavijjāya na aṅgavijjāya na nakkhattavijjāya na dūtagamanena na pahiṇagamanena na jaṅghapesaniyena na vejjakammena na piṇḍapatipiṇḍakena na dānānuppadānena dhammena samena laddhā [pts page 496] [\q 496/]      labhitvā adhigantvā vinditvā paṭilabhitvāti - annañca laddhā vasanañca kāle.

mattaṁ sa jaññā idha tosanatthanti - 'mattaṁ sa jaññā'ti dvīhi kāraṇehi mattaṁ jāneyya; paṭiggahanato vā paribhogato vā. kathaṁ paṭiggahanato mattaṁ janāti? thokepi diyyamāne kulānuddayāya kulānurakkhāya kulānukampāya paṭiggaṇhāti. bahukepi diyyamāne kāyaparihārikaṁ cīvaraṁ paṭigaṇhāti, kucchiparihārikaṁ piṇḍapātaṁ paṭigaṇhāti. evaṁ paṭiggahanato mattaṁ jānāti.

1. vajjabhūmiyā - sīmu 11 2. magakā viya - syā. 3. saṅghacārino - syā māgadhā visaṅghacārino - [pts]. 4. caritaṁ - syā. [pts.] .
vanasaṁyutta. [b.] kumāputtattheragāthā.

[bjt page 706] [\x 706/]
kathaṁ paribhogato mattaṁ jānāti? paṭisaṅkhā yoniso cīvaraṁ paṭisevati: yāvadeva sītassa paṭighātāya uṇhassa paṭighātāya ḍaṁsamakasavātātapasiriṁsapasamphassānaṁ paṭighātāya, yāvadeva hirikopinapaṭicchādanatthaṁ. paṭisaṅkhā yoniso piṇḍapātaṁ paṭisevati: neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro ca. paṭisaṅkhā yoniso senāsanaṁ paṭisevati: yāvadeva sītassa paṭighātāya uṇhassa paṭighātāya ḍaṁsamakasavātātapasiriṁsapasamphassānaṁ paṭighātāya, yāvadeva utuparissayavinodanaṁ paṭisallānārāmatthaṁ. paṭisaṅkhā yoniso gilānapaccayabhesajjaparikkhāraṁ paṭisevati: yāvadeva uppannānaṁ veyyābādhikānaṁ vedanānaṁ paṭighātāya abyāpajjhaparamatāya. evaṁ paribhogato mattaṁ jānāti. mattaṁ sa jaññāti imehi dvīhi kāraṇehi mattaṁ jāneyya ājāneyya paṭivijāneyya paṭivijjheyyāti - mattaṁ sa jaññā.

idha tosanatthanti " idha bhikkhusantuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati, aladdhā ca cīvaraṁ na paritassati, laddhā [pts page 497] [\q 497/]      ca cīvaraṁ agathito1 amucchito anajjhāpanno ādīnavadassāvī nissaraṇapañño paribhuñjati, tāya ca pana itarītaracīvarasantuṭṭhiyā nevattānukkaṁseti. no paraṁ2 vambheti. yo3 hi tattha dakkho analaso sampajāno patissato. 4 ayaṁ vuccati bhikkhu porāṇe aggaññe ariyavaṁse ṭhito. puna ca paraṁ bhikkhu santuṭṭho hoti itarītarena piṇḍapātena, itarītarapiṇḍapātasantuṭṭhiyā ca vaṇṇavādī, na ca piṇḍapātahetu anesanaṁ appatirūpaṁ āpajjati, aladdhā ca piṇḍapātaṁ na paritassati, laddhā ca piṇḍapātaṁ agathito amucchito anajjhāpanno ādīnavadassāvī nissaraṇapañño paribhuñjati; tāya ca pana itarītarapiṇḍapātasantuṭṭhiyā nevattānukkaṁseti, no paraṁ vambheti. yo hi tattha dakkho analaso sampajāno patissato, 4 ayaṁ vuccati bhikkhu porāṇe aggaññe ariyavaṁse ṭhito. puna ca paraṁ bhikkhu santuṭṭho hoti itarītarena senāsanena, itarītarasenāsanasantuṭṭhiyā ca vaṇṇavādī, na ca senāsanahetu anesanaṁ appatirūpaṁ āpajjati, aladdhā ca senāsanaṁ na paritassati, laddhā ca senāsanaṁ agathito amucchito anajjhāpanno ādīnavadassāvī nissaraṇapañño paribhuñjati. tāya ca pana itarītarasenāsanasantuṭṭhiyā nevattānukkaṁseti. no paraṁ vambheti.

1. agadhito - sīmu11 machasaṁ 2. na paraṁ - sīmu11 3. so - ani 4. paṭissato, sīmu11 machasaṁ.

[bjt page 708] [\x 708/]

yo hi tattha dakkho analaso sampajāno patissato, 1 ayaṁ vuccati bhikkhu porāṇe aggaññe ariyavaṁse ṭhito. puna ca paraṁ bhikkhu santuṭṭho hoti itarītarena gilānapaccayabhesajjaparikkhārena itarītaragilānapaccayabhesajjaparikkhārasantuṭṭhiyā ca vaṇṇavādī, na ca gilānapaccayabhesajjaparikkhārahetu anesanaṁ appatirūpaṁ āpajjati, aladdhā ca gilānapaccayabhesajjaparikkhāraṁ na paritassati, laddhā ca gilānapaccayabhesajjaparikkhāraṁ agathito amucchito anajjhāpanno ādīnavadassāvī nissaraṇapañño paribhuñjati. tāya ca pana itarītaragilānapaccayabhesajjaparikkhārasantuṭṭhiyā nevattānukkaṁseti. no paraṁ vambheti. yo hi tattha dakkho analaso sampajānopatissato1 ayaṁ vuccati bhikkhu porāṇe aggaññe ariyavaṁse ṭhito" [a] ti - mattaṁ sa jaññā idha tosanatthaṁ.

so [pts page 498] [\q 498/]      tesu gutto yatacāri gāmeti - 'so tesu gutto'ti cīvare piṇḍapāte senāsane gilānapaccayabhesajjaparikkhāre gutto gopito rakkhito saṁvutoti evampi so tesu gutto. athavā āyatanesu gutto gopito rakkhito saṁvutoti evampi so tesu gutto. yatacāri gāmeti - game yato yatatto2 paṭiyatatto3 gutto gopito rakkhito saṁvutoti - so tesu gutto yatacāri gāme.

rusitopi vācaṁ pharusaṁ na vajjāti - rusito khuṁsito vambhito ghaṭṭito garahito upavadito pharusena kakkhaḷena nappaṭivajjā, nappaṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍantaṁ nappaṭibhaṇḍeyya, na kalahaṁ kareyya, na bhaṇḍanaṁ kareyya, na viggahaṁ kareyya, na vivādaṁ kareyya, na medhagaṁ kareyya, kalahaṁ bhaṇḍanaṁ viggahaṁ vivādaṁ medhagaṁ pajaheyya vinodeyya byantīkareyya anabhāvaṁ gameyya. kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyyāti - rusitopi vācaṁ pharusaṁ na vajjā.

tenāha bhagavā:

"annañca laddhā vasanañca kāle
mattaṁ sa jaññā idha tosanatthaṁ,
so tesu gutto yatacāri gāme
rusitopi vācaṁ pharusaṁ na vajjā"ti.

1. paṭissato - sīmu11 machasaṁ. 2. yatto - sīmu11 machasaṁ[pts]. 3. paṭiyatto - sīmu11 machasaṁ [pts].
a. catukkaaṅguttara - uruvelavagga; dīghanikāya - saṅgītisutta.

[bjt page 710] [\x 710/]

16 - 18

okkhittacakkhu na ca pādalolo
jhānānuyutto bahujāgara'ssa
upekkhamārabbha samāhitatto
takkāsayaṁ kukkuccañcupacchinde1.

okkhittacakkhu na ca pādaloloti - kathaṁ khittacakkhu hoti: "idhekacco bhikkhu cakkhulolo cakkhuloliyena samannāgato hoti: 'adiṭṭhaṁ dakkhitabbaṁ diṭṭhaṁ samatikkamitabba'nti ārāmena ārāmaṁ uyyānena uyyānaṁ gāmena gāmaṁ [pts page 499] [\q 499/]      nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anivattacārikaṁ anuyutto hoti rūpadassanāya. evampi khittacakkhu hoti. athavā bhikkhu antaragharaṁ paviṭṭho vīthiṁ paṭipanno asaṁvuto gacchati: hatthiṁ olokento assaṁ olokento rathaṁ olokento pattiṁ olokento itthiyo olokento purise olokento kumārake olokento kumārikāyo olokento antarāpaṇaṁ olokento gharamukhāni olokento uddhaṁ olokento adho olokento disāvidisaṁ pekkhamāno gacchati, evampi 'khittacakkhu' hoti. athavā bhikkhu cakkhunā rūpaṁ disvā nimittaggāhī hoti anubyañjanaggāhī. yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati. evampi khittacakkhu hoti. yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti. seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ2 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti vā. evampi khittacakkhu hoti.

kathaṁ na khittacakkhu hoti: "idhekacco bhikkhu na cakkhulolo na cakkhuloliyena samannāgato hoti. 'adiṭṭhaṁ dakkitabbaṁ diṭṭhaṁ samatikkamitabba'nti na ārāmena ārāmaṁ na uyyānena uyyānaṁ na gāmena gāmaṁ na nigamena nigamaṁ na nagarena nagaraṁ na raṭṭhena raṭṭhaṁ na janapadena janapadaṁ dīghacārikaṁ anivattacārikaṁ anuyutto hoti rūpadassanāya. [pts page 500] [\q 500/]      evampi na khittacakkhu hoti. athavā bhikkhu antaragharaṁ paviṭṭho vīthiṁ paṭipanno saṁvuto gacchati: na hatthiṁ olokento na assaṁ olokento na rathaṁ olokento na pattiṁ olokento na itthiyo olokento na purise olokento na kumārake olokento kumārikāyo olokento na antarāpaṇaṁ olokento na gharamukhāni olokento na uddhaṁ olokento na adho olokento disāvidisaṁ pekkhamāno gacchati, evampi 'khittacakkhu' hoti. athavā bhikkhu cakkhunā rūpaṁ disvā na nimittaggāhī hoti anubyañjanaggāhī. yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati. evampi khittacakkhu hoti.
1. kukkucciyupacchinde - syā [pts] 2. sobhanakaṁ - machasaṁ.
[bjt page 712] [\x 712/]

yathā vā paneke bhonto samaṇabrāhmaṇā saddhādeyyāni bhojanāni bhuñjitvā te eva rūpaṁ visūkadassanaṁ anuyuttā viharanti. seyyathīdaṁ: naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ2 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ goyuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti vā. evampi na khittacakkhu hoti. okkhittacakkhu.

na ca pādaloloti - kathaṁ pādalolo hoti: idhekacco bhikkhu pādalolo pādaloliyena samannāgato hoti: ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anivattacārikaṁ anuyutto hoti rūpadassanāya. evampi pādalolo hoti. athavā bhikkhu antopi saṅghārāme pādalolo pādaloliyena samannāgato hoti: na atthahetu1 na kāraṇahetu uddhato avupasantacitto pariveṇato pariveṇaṁ gacchati. vihārato - pe -
( 516 piṭe 2 cīdeye mīda siṭa avasanaṭa) iti bhavābhavakathaṁ iti vā2 evampi pādalolo hoti. na ca pādaloloti pādaloliyaṁ pajaheyya vinodeyya byantīkareyya anabhāvaṁ gameyya. pādaloliyā ārato assa virato paṭivirato nikkhanto nissaṭo vippamutto visaññutto vimariyādīkatena cetasā vihareyya. paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ, jhāyī jhānarato ekattamanuyutto sadatthagarukoti - okkhittacakkhu na ca pādalolo.

jhānānuyutto bahujāgarassāti - ' jhānānuyutto'ti dvīhi kāraṇehi jhānānuyutto: anuppannassa vā paṭhamassa jhānassa uppādāya yutto payutto āyutto samāyutto; anuppannassa vā dutiyassa jhānassa - tatiyassa jhānassa - catutthassa jhānassa uppādāya yutto payutto āyutto samāyuttoti evampi jhānānuyutto. athavā uppannaṁ vā paṭhamaṁ jhānaṁ āsevati bhāveti bahulīkaroti; uppannaṁ vā dutiyaṁ [pts page 501] [\q 501/]      jhānaṁ - tatiyaṁ jhānaṁ - catutthaṁ jhānaṁ āsevati bhāveti bahulīkarotīti evampi jhānānuyutto. bahujāgarassāti idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti, rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasikaritvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodhetīti - jhānānuyutto bahujāgarassa.

upekkhamārabbha samāhitattoti - 'upekkhā'ti yā catutthe jhāne upekkhā upekkhanā ajjhupekkhanā cittasamatā cittapassaddhatā majjhattatā cittassa,

1. attahetu - [pts]. 2. kathaṁ katheti - sīmu11

[bjt page 714] [\x 714/]

samāhitattoti "yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi". upekkhamārabbha samāhitattoti catutthe jhāne upekkhaṁ ārabbha ekaggacitto avikkhittacitto avisāhaṭamānasoti upekkhamārabbha samāhitatto.

takkāsayaṁ kukkuccañcupacchindeti - 'takkā'ti " nava vitakkā: kāmavitakko byāpādavitakko vihiṁsāvitakko ñātivitakko janapadavitakko amaravitakko parānuddayatāpaṭisaññutto vitakko lābhasakkārasilokapaṭisaññutto vitakko anavaññattipaṭisaññutto vitakko. ime vuccanti nava vitakkā. " kāmavitakkānaṁ kāmasaññāsayo, byāpādavitakkānaṁ byāpādasaññāsayo, vihiṁsāvitakkānaṁ kāmasaññāsayo, byāpādavitakkānaṁ byāpādasaññāsayo, vihiṁsāvitakkānaṁ vihiṁsāsaññāsayo; athavā takkānaṁ vitakkānaṁ saṅkappānaṁ avijjāsayo, ayoniso manasikāro āsayo, asmimāno āsayo, anottappaṁ āsayo, uddhaccaṁ āsayo. kukkuccanti hatthakukkuccampi kukkuccaṁ pādakukkuccampi kukkuccaṁ, hatthapādakukkuccampi kukkuccaṁ, akappiye kappiyasaññitā kappiye akappiyasaññitā avajje vajjasaññitā vajje avajjasaññitā, yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro [pts page 502] [\q 502/]      manovilekho, idaṁ vuccati kukkuccaṁ, "[a.]

apica dvīhi kāraṇehi uppajjati kukkuccaṁ cetaso vippaṭisāro manovilekho: katattā ca akatattā ca. kathaṁ katattā ca akatattā ca uppajjati kukkuccaṁ cetaso vippaṭisāro manovilekho? 'kataṁ me kāyaduccaritaṁ akataṁ me kāyasucarita'nti uppajjati kukkuccaṁ cetaso vippaṭisāro manovilekho. 'kataṁ me vacīduccaritaṁ - kataṁ me mano duccaritaṁ - kato me pāṇātipāto, akatā me pāṇātipātā veramaṇī'ti uppajjati kukkuccaṁ cetaso vippaṭisāro manovilekho. 'kataṁ me adinnādānaṁ - kato me kāmesu micchācāro - kato me musāvādo - katā me pisunā vācā - katā me pharusā vācā - kato me samphappalāpo - katā me abhijjhā - kato me byāpādo - katā me micchādiṭṭhi - akatā me sammādiṭṭhī'ti uppajjati kukkuccaṁ cetaso vippaṭisāro manovilekho. evaṁ katattā ca akatattā ca uppajjati kukkuccaṁ cetaso vippaṭisāro manovilekho.

1. katheti - sīmu11 machasaṁ kathesi - [pts]
[a.] dhammasaṅgaṇi - nikkhepakaṇḍa.

[bjt page 716] [\x 716/]
(518 pime mula cīde. gasanna) [section missing]
takkāsayaṁ kukkuccañcupacchindeti takkaṁ ca takkāsayañca kukkuccañcupacchindeyya chindeyya ucchindeyya samucchindeyya pajaheyya vinodeyya byantīkareyya anabhāvaṁ gameyyāti takkāsayaṁ kukkuccañcupacchinde.

tenāha bhagavā:

"okkhittacakkhu na ca pādalolo
jhānānuyutto bahujāgarassa.
upekkhamārabbha samāhitatto
takkāsayaṁ kukkuccañcupacchinde"ti.

16 - 19
cudito [pts page 503] [\q 503/]      vacīhi satimābhinande
sabrahmacārīsu khilaṁ pabhinde,
vācaṁ pamuñce kusalaṁ nātivelaṁ
janavādadhammāya na cetayeyya.

cudito vacīhi satimābhinandeti - 'cudito'ti upajjhāyā vā ācariyā vā samānupajjhāyakā vā samānācariyakā vā mittā vā sandiṭṭhā vā sambhattā vā sahāyā vā codenti "idaṁ te āvuso ayuttaṁ, idaṁ te appattaṁ, idaṁ te asāruppaṁ, idaṁ te asīlaṭṭha1nti satiṁ upaṭṭhāpetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya. yathā itthī vā puriso vā daharo yuvā maṇḍanakajātiko sīsaṁ nahāno uppalamālaṁ vā vassikamālaṁ vā adhimuttikamālaṁ vā labhitvā ubhohi hatthehi paṭiggahetvā uttamaṅge sirasmiṁ patiṭṭhāpetvā nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya, evamevaṁ satiṁ upaṭṭhāpetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya.

1. asiliṭṭhaṁ - pu [pts.]
[bjt page 718] [\x 718/]

1. "nidhīnaṁva pacattāraṁ yaṁ passe vajjadassinaṁ,
niggayha vādiṁ medhāviṁ tādisaṁ paṇḍitaṁ bhaje.
tādisaṁ bhajamānassa seyyo hoti na pāpiyo"ti [a]

2. "ovadeyyanusāseyya asabbhā ca nivāraye,
satañhi so piyo hoti asataṁ hoti appiyo"ti [a]

cudito vacībhi satimābhinande.

sabrahmacārīsu khīlaṁ pabhindeti - 'sabrahmacārī'ti ekakammā ekuddesā samasikkhakā. sabrahmacārīsu khilaṁ pahindeti sabrahmacārīsu āhatacittataṁ khilajātataṁ pabhindeyya; [pts page 504] [\q 504/]      pañcapi ceto khile pabhindeyya; tayopi cetokhile pabhindeyya; rāgakhilaṁ dosakhilaṁ mohakhilaṁ bhindeyya pabhindeyya sambhindeyyāti - sabrahmacārīsu khilaṁ pabhinde.

vācaṁ pamuñce kusalaṁ nātivelanti - ñāṇasamuṭṭhitaṁ vācaṁ muñceyya. atthūpasaṁhitaṁ dhammūpasaṁhitaṁ kālena sāpadesaṁ pariyantavatiṁ vācaṁ muñceyya pamuñceyyāti - vācaṁ pamuñce kusalaṁ; nātivelanti 'velā'ti dve velā: kālavelā ca sīlavelā ca. katamā kālavelā? kālātikkantaṁ vācaṁ na bhāseyya, velātikkantaṁ vācaṁ na bhāseyya, kālavelātikkantaṁ vācaṁ na bhāseyya, kālaṁ asampattaṁ vācaṁ na bhāseyya, velaṁ asampattaṁ vācaṁ na bhāseyya, kālavelaṁ asampattaṁ vācaṁ na bhāseyya.

3. " yo ve kāle asampatte ativelaṁ pabhāsati,
evaṁ so nihato seti kokilāyeva atrajo"ti [b]

ayaṁ kālavela.

katamā sīlavelā? ratto vācaṁ na bhāseyya, duṭṭho vācaṁ na bhāseyya, mūḷho vācaṁ na bhāseyya, musāvādaṁ na bhāseyya, pisunaṁ vācaṁ na bhāseyya, pharusaṁ vācaṁ na bhāseyya, samphappalāpaṁ na bhāseyya na katheyya na bhaṇeyya na dīpayeyya na vohareyya. ayaṁ sīlavelāti - vācaṁ pamuñce kusalaṁ nātivelaṁ.

[a.] dhammapada - paṇḍitavagga [b.] kokālikajātaka.

[bjt page 720] [\x 720/]
janavādadhammāya na cetayeyyāti - 'janā'ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā [pts page 505] [\q 505/]      ca manussā ca, janassa vādāya upavādāya nindāya garahāya akittiyā avaṇṇahārikāya sīlavipattiyā vā ācāravipattiyā diṭṭhivipattiyā vā ājīvavipattiyā vā na cetayeyya cetanaṁ na uppādeyya cittaṁ 1 na uppādeyya saṅkappaṁ na uppādeyya manasikāraṁ na uppādeyyāti - janavādadhammāya na cetayeyya.

tenāha bhagavā:

"cudito vacīhi satimābhinande
sabrahmacārīsu khīlaṁ pabhinde,
vācaṁ pamuñce kusalaṁ nātivelaṁ
janavādadhammāya na cetayeyyā"ti.

16 - 20

athāparaṁ pañca rajāni loko
yesaṁ satimā vinayāya sikkhe,
rūpesu saddesu atho rasesu
gandhesu phassesu sahetha rāgaṁ.

athāparaṁ pañca rajānī loketi - ' athā'ti padasandhi padasaṁsaggo padapāripūri akkharasamavāyo byañjanasiliṭṭhatā padānupubbatāmetaṁ athāti. pañca rajānī'ti rūparajo2 saddarajo2 gandharajo rasarajo phoṭṭhabbarajo.

1. rāgo rājā na ca pana reṇu vuccati
rāgassetaṁ adhivacanaṁ rajoti,
etaṁ rajaṁ vippajahitva3 paṇḍitā
viharanti te vigatarajassa sāsane.

2. doso rajo na ca pana reṇu vuccati
dosassetaṁ adhivacanaṁ rajoti,
etaṁ rajaṁ vippajahitva paṇḍitā
viharanti te vigatarajassa sāsane.

3. moho rajo na ca pana reṇu vuccati
mohassetaṁ adhivacanaṁ rajoti,
etaṁ rajaṁ vippajahitva paṇḍitā
viharanti te vigatarajassa sāsane"ti [a.]

loketi [pts page 506  [\q 506/]     - ] apāyaloke manussaloke devaloko khandhaloke dhātuloke āyatanaloketi - athāparaṁ pañca rajāni loke.

1. cittasaṁkappaṁ na uppādeyya - syā [pts]. 2. rāgo - syā [pts]. 3. vippajahitvā - sīmu11.
[a.] cūlapanthakajātaka.

[bjt page 722] [\x 722/]

yesaṁ satimā vinayāya sikkheti - 'yesa'nti rūparāgassa saddarāgassa gandharāgassa rasarāgassa phoṭṭhabbarāgassa; satimāti "yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo; ayaṁ vuccati sati. [a] imāya satiyā upeto samupeto upagato samupagato upapanno sampanno samannāgato, so vuccati satimā. sikkheti tisso sikkhā: adhisīlasikkhā adhicittasikkhā adhipaññāsikkhā. katamā adhisīlasikkhā - pe - ayaṁ adhipaññāsikkhā. yesaṁ satimā vinayāya sikkheti satimā puggalo yesaṁ rūparāgassa saddarāgassa gandharāgassa rasarāgassa phoṭṭhabbarāgassa vinayāya paṭivinayāya pahānāya vūpasamāya paṭinissaggāya paṭippassaddhiyā adhisīlampi sikkheyya, adhicittampi sikkheyya, adhipaññampi sikkheyya, imā tisso sikkhāyo āvajjanto sikkheyya, jānanto sikkheyya, - pe - sacchikātabbaṁ sikkheyya ācareyya samācareyya samādāya vatteyyāti - yesaṁ satimā vinayāya sikkhe.

rūpesu saddesu atho rasesu gandhesu phassesu sahetha rāganti rūpesu saddesu gandhesu rasesu phoṭṭhabbesu rāgaṁ saheyya parisaheyya abhibhaveyya ajjhotthareyya pariyādiyeyya maddeyyāti - rūpesu saddesu atho rasesu gandhesu phassesu sahetha rāgaṁ.

tenāha bhagavā:

"athāparaṁ pañca rajāni loke
yesaṁ satimā vinayāya sikkhe,
rūpesu saddesu atho rasesu
gandhesu phassesu sahetha rāga"nti.

16 - 21

etesu dhammesu vineyya chandaṁ
bhikkhu satimā suvimuttacitto,
kālena [pts page 507] [\q 507/]      so dhammā dhammaṁ parivīmaṁsamāno
ekodibhūto vihane tamaṁ so ( iti bhagavā)

etesu dhammesu vineyya chandanti - 'etesū'ti rūpesu saddesu gandhesu rasesu phoṭṭhabbesu; chandoti " yo kāmesu kāmacchando kāmarāgo kāmanandi kāmataṇhā kāmasineho kāmapariḷāho kāmamucchā kāmajjhosānaṁ kāmogho kāmayogo kāmūpādānaṁ - pe - kāmacchandanīvaraṇaṁ[a"] etesu dhammesu vineyya chandanti etesu dhammesu chandaṁ vineyya paṭivineyya pajaheyya vinodeyya byantīkareyya anabhāvaṁ gameyyāti - etesu dhammesu vineyya chandaṁ.

[a.] dhammasaṅgaṇi - cittuppādakaṇḍa.
[bjt page 724] [\x 724/]
bhikkhu satimā suvimuttacittoti - 'bhikkhū'ti puthujjanakalyāṇako vā bhikkhu sekho vā bhikkhu; satimāti " yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo; ayaṁ vuccati sati. [a] imāya satiyā upeto samupeto upagato samupagato upapanno sampanno samannāgato, so vuccati satimā; bhikkhu satimā suvimuttacittoti paṭhamaṁ jhānaṁ samāpannassa nīvaraṇehi cittaṁ muttaṁ vimuttaṁ suvimuttaṁ, dutiyaṁ jhānaṁ samāpannassa vitakkavicārehi cittaṁ vuttaṁ vimuttaṁ suvimuttaṁ. tatiyaṁ jhānaṁ samāpannassa pītiyā ca cittaṁ muttaṁ vimuttaṁ suvimuttaṁ. catutthaṁ jhānaṁ samāpannassa sukhadukkhehi cittaṁ muttaṁ vimuttaṁ suvimuttaṁ. ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ muttaṁ vimuttaṁ suvimuttaṁ. viññāṇañcāyatanaṁ samāpannassa ākāsānañcāyatanasaññāya cittaṁ - pe -

ākiñcaññāyatanaṁ samāpannassa viññāṇañcāyatanasaññāya cittaṁ - pe -
nevasaññānāsaññāyatanaṁ samāpannassa ākiñcaññāyatanasaññāya cittaṁ muttaṁ vimuttaṁ suvimuttaṁ. sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ. sakadāgāmissa oḷārikā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ. anāgāmissa aṇusahagatā kāmarāgasaññojanā paṭighasaññojanā anusahagatā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ. anāgāmissa [pts page 508] [\q 508/]      anusahagatā kāmarāgasaññojanā paṭighasaññojanā aṇusahagatā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ. arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ muttaṁ vimuttaṁ suvimuttanti - bhikkhu satimā suvimuttacitto.

kālena so sammā dhammaṁ parivīmaṁsamānoti - ' kālenā'ti uddhate citte samādhissa kālo. samāhite citte vipassanāya kālo.

1. kāle paggaṇhati cittaṁ niggaṇhāti punāpare, 1
saṁpahaṁsati kālena kāle cittaṁ samādahe, 2
ajjhupekkhati kālena so yogi kālakovido.

2. kimhi kālamhi paggāho kimhi kāle viniggaho.
kimhi pahaṁsanā kāle samathakālo ca kīdiso,
upekkhākālaṁ cittassa kathaṁ dasseti yogino?

1. athāpare - [pts. 2.] samādahati - [pts.]

[bjt page 726] [\x 726/]

3. līne cittamhi paggāho uddhatasmiṁ hi niggaho,
nirassādagataṁ cittaṁ saṁpahaṁseyya tāvade.

4. sampahaṭṭhaṁ yadā cittaṁ alīnaṁ bhavatanuddhataṁ,
samathanimittassa so1 kālo ajjhattaṁ ramaye mano.

5. vatena mevupāyena2 yadā hoti samāhitaṁ,
samāhitaṁ cittamaññāya ajjhupekkheyya tāvade.

6. evaṁ kālavidū dhīro kālaññū kālakovido,
kālena kālaṁ cittassa nimittamupalakkhaye"ti.

kālena so sammā dhammaṁ parivīmaṁsamānoti - ' sabbe saṅkhārā aniccā'ti sammā dhammaṁ parivīmaṁsamāno, sabbe saṅkhārā [pts page 509] [\q 509/]      dukkhāti sammā dhammaṁ parivīmaṁsamāno. sabbe dhammā anattāti sammā dhammaṁ parivīmaṁsamāno - pe -
yaṁ kiñci samudayadhammaṁ sabbaṁ taṁ nirodhadhammanti sammā dhammaṁ parivīmaṁsamānoti - kālena so sammā dhammaṁ parivīmaṁsamāno.

ekodibhūto vihane tamaṁ soti bhagavāti - 'ekodī'ti ekaggacitto avikkhittacitto avisāhaṭamānaso samatho samādhindriyaṁ samādhibalaṁ sammāsamādhīti ekodibhūto. vihane tamaṁ soti rāgatamaṁ dosatamaṁ mohatamaṁ diṭṭhitamaṁ mānatamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ haneyya vihaneyya pajaheyya vinodeyya byantīkareyya anabhāvaṁ gameyya.

1. samathassa ca - syā. [pts]. 2. eteneva upāyena - sīmu11. etena yevupāyena - [pts.]

[bjt page 728] [\x 728/]

(196 antima cīdeya sa 198 mula cideye mīda dakvā ganna)

bhagavāti gāravādhivacanaṁ. api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇṭakoti bhagavā bhaggakilesoti bhagavā, bhaji vibhaji pavibhaji dhammaratananti bhagavā. bhavānaṁ antakaroti bhagavā. bhāvitakāyoti bhagavā, bhāvitasīlo bhāvitacitto bhāvitapaññoti bhagavā. bhaji vā bhagavā araññe vanapatthāni pantāni senāsanāni appasaddāni appanigghosāni vijanavātāni manussarāhaseyyakāni paṭisallānasāruppānīti bhagavā. bhāgī vā bhagavā cīvariṇḍapātasenāsanagilānapaccayabhesajjaparikkhārānanti bhagavā. bhāgī va bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā. bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā. bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā. bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānasatisamādhissa asubhasamāpattiyāti bhagavā. bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ [pts page 510] [\q 510/]      iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā. bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā. -

[bjt page 730] [\x 730/]

'bhagavā'ti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ. na ñātisālohitehi kataṁ, na samaṇabrāhmaṇehi kataṁ, na devatāhi kataṁ. vimokkhantikametaṁ buddhānaṁ bhagavantānaṁ bodhiyā mule saha sabbaññutañāṇassa paṭilābhā sacchikā paññatti yadidaṁ bhagavāti - ekodibhūto vihane tamaṁ soti bhagavā.

tenāha bhagavā:

"etesu dhammesu vineyya chandaṁ
bhikkhu satimā suvimuttacitto,
kālena so sammā dhammaṁ parivīmaṁsamāno
ekodibhūto vihane tamaṁ so (ti bhagavā'ti. )

soḷasamo
sāriputtasuttaniddeso
samatto.

mahāniddesapāḷi niṭṭhitā.

jaya 